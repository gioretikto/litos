<!DOCTYPE html>
<html lang="it">
<head>
  <meta charset="utf-8">
  <meta name="viewport" content="width=device-width, initial-scale=1.0">
  <meta name="description" content="Dizionario"/>
  <script src="../../js/jquery.js"></script>
  <title>Dizionario</title>
  <link rel="stylesheet" type="text/css" href="../../style.css" media="screen">
</head>

<body>

<nav>
  <ul>
    <li><a class="navbar" href="../../index.html">Home</a></li>
    <li><a class="navbar" href="index.html">Grammatica</a></li>
  </ul>     
</nav>

<div class="content">

<h1>Dizionario</h1> 

<p><b>abate</b> Superiore di un monastero autonomo (sui iuris), proprio degli ordini benedettini e delle loro varie ramificazioni. Il nome deriva dalla parola aramaica ābā, (➔ abba) intesa come «padre».</p>

<p><b>abbàside</b> (o <b>abbàsside)</b> = agg. Relativo agli Abbasidi, dinastia musulmana di califfi che prendono nome da al-῾Abbàs zio di Maometto, i quali detennero il potere dal 750 al 1258 (periodo coincidente con la maggior fioritura della civiltà arabo-musulmana) fissando la loro residenza nell’Iraq e fondando (nel 762) la città di Bagdad, che divenne una delle maggiori metropoli dell’Oriente: i califfi a., e la dinastia, il califfato a.; l’arte, l’architettura, la pittura a., sviluppatesi, con caratteri proprî, a Bagdad e da lì diffuse in tutta l’Asia anteriore e in Egitto.</p>

<p><b>abbrivo</b> (o abbrìvio) s. m. [der. di abbrivare]. – Impulso iniziale con cui si dà moto o si aumenta gradualmente la velocità di una nave, di un’imbarcazione, e per estens. di altro veicolo; anche la quantità di moto che la nave o il veicolo ha nel momento in cui cessa l’azione dei mezzi propulsivi; sono soprattutto usate le locuz. dare l’a. e prendere o pigliare l’a.: dare l’a. a un carrello; il motoscafo ha preso l’abbrivo. In senso fig., riferito a persona, prendere l’a., prendere l’aire, iniziare con slancio un’azione (e spec. a parlare, a scrivere, a operare), in modo da proseguire per la forza stessa dell’impeto iniziale: Perpetua, preso l’abbrivo nel parlare di matrimoni, non la finiva più (Manzoni).</p>

<p><b>accìdia</b> s. f. [dal gr. ἀκηδία «negligenza», comp. di ἀ- priv. e κ ῆ δος «cura», assunto nel lat. tardo come acedia e acidia]. – Inerzia, indifferenza e disinteresse verso ogni forma di azione e iniziativa: la condizione che caratterizza molti giovani del nostro tempo, afflitti da assenza di interessi, monotonia delle impressioni, sensazioni di immobilità, vuoto interiore, rallentamento del corso del tempo e quindi a. (Umberto Galimberti). Più in partic., nella morale cattolica, negligenza nell’operare il bene e nell’esercitare le virtù (nell’antica tradizione teologica, uno dei sette peccati, o vizî, capitali).</p>

<p><b>accisa</b> s. f. [dal fr. accise, che è dal lat. mediev. accisia «imposta», der. di accīdĕre «tagliare» (cfr. taglia); v. anche assisa 2]. – Tributo indiretto a riscossione mediata che si applica a determinati beni (per es., carburanti, elettricità, alcolici, sigarette, fiammiferi) al momento della produzione o della vendita, e viene pagato dal produttore o dal commerciante trasferendone l’onere sul consumatore, cioè includendolo nel prezzo di vendita.</p>

<p><b>acàule</b> = agg. [comp. di a- priv. e caule]. In botanica, di pianta con fusto aereo così breve da apparire priva di fusto (per es., il dente di leone e la piantaggine).</p>

<p><b>Achei</b> ('Αχαιοί, Achaei). - Nell'epopea omerica è designazione generica di tutto il popolo greco (come Danai e, qualche volta, Argivi), la cui estensione è dovuta evidentemente a una sineddoche. Siccome in tempi storici l'etnico Achei e il nome geografico Acaia erano circoscritti alla spiaggia settentrionale del Peloponneso e alla regione della Grecia settentrionale intorno al monte Otri, presso l'odierno golfo di Volo, si pensò che il cambiamento di nome derivasse da spostamenti di popoli. Infatti sotto Tisameno, figlio di Oreste, i Dori avrebbero invaso l'Argolide, e gli Achei, cedendo davanti alla popolazione invaditrice, 
si sarebbero portati nell'Egialea che, prima abitata dagli Ioni, avrebbe dai nuovi invasori preso il nome di Acaia.</p>

<p><b>acloridria</b> Mancanza dell’acido cloridrico nel succo gastrico. È sintomo di gastropatie varie (gastriti atrofiche, anemia perniciosa, tumori), dovuto all’atrofia delle ghiandole che secernono l’acido cloridrico.</p>

<p><b>acrèdine</b> s. f. [dal lat. tardo acredo -dĭnis, der. di acer «acre»]. – 1. non com. Sapore acre, piccante, pungente. 2. fig. Rancore, livore, asprezza: parlare con a.; giudicare (un libro, una persona, un’azione) con acredine; l’a. della sua voce bloccò il mio slancio affettuoso (Pratolini).</p>

<p><b>acrostico</b><sup>1</sup> /acròstico1/ s. m. [dal gr. tardo ἀκρόστιχον, comp. di ἄκρος «estremo» (v. acro-) e στίχος «verso3»] (pl. -ci). – 1. Tipo di poesia in cui le iniziali dei singoli versi, lette nell’ordine, formano una parola o frase (detta anch’essa acrostico), per es. il nome dell’autore o della donna amata, il titolo di un’opera o altro; fu molto diffuso fra i Greci dell’età ellenistica, poi nella poesia latina cristiana, medievale e bizantina in soggetti sacri e profani (nella poesia italiana è famoso l’acrostico formato dai capoversi delle terzine dell’Amorosa visione del Boccaccio, che costituiscono la dedica del poemetto a Maria d’Aquino). Il termine è usato anche come agg.: carme a.; sonetti acrostici. 2. estens. Parola formata dalle iniziali di parole singole: per es. ΙΧΘΥΣ (’ Ιη σοῦς Χριστὸς Θεο ῦ Υἱὸς Σωτήρ «Gesù Cristo figlio di Dio Salvatore»). Acrostici di questo genere si hanno in alcune sigle industriali, commerciali e sim., quando le iniziali delle parole componenti hanno un senso compiuto: così LUCE (La Unione Cinematografica Educativa). 3. In enigmistica, gioco consistente nel trovare un dato numero di parole di cui si dà la definizione, e le cui iniziali lette in ordine dànno una parola o una frase di senso compiuto.</p>

<p><b>acròstico</b><sup>2</sup> s. m. [lat. scient. Acrostichum, comp. di acro- e del gr. στίχος «fila», per la disposizione degli sporangi]. – Genere di felci che comprende poche specie tropicali rizomatose; fra le specie più coltivate è Acrostichum aureum, con foglie lunghe più di un metro, che cresce nelle acque salmastre a mangrovie delle regioni tropicali.</p>

<p><b>acta est fabula</b> ‹... fàbula› (lat. «il dramma è finito»). – Parole attribuite dalla tradizione ad Augusto morente; esse corrispondono alla formula usuale con cui veniva annunciata in teatro la fine d’uno spettacolo. Per estens. si usano talvolta a indicare che si è giunti al termine di qualche cosa, e che non c’è più nulla da fare o da aggiungere.</p>

<p><b>acuto</b> (ant. aguto) agg. [lat. acūtus, part. pass. di acuĕre «acuire»]. 1. a. Che termina in punta sottile, aguzzo: Con una spada lucida e aguta (Dante); d’acuti strali Ambe carche le mani (Caro); l’ombra lunga ed a. del campanile (Manzoni); monte A., toponimo diffuso in varie parti d’Italia. b. In geometria, angolo a., angolo minore di un angolo retto, cioè inferiore a 90°. Per estens., di tutto ciò che ha forma d’angolo acuto: arco a. o a sesto a. (v. arco); in botanica, dell’apice di un organo se i suoi due margini convergenti formano un angolo acuto. 2. fig. a. Fine, penetrante: vista a., occhio a. (meno com. riferito all’udito); mente a., ingegno a.; persona a., di sottile ingegno, perspicace; per estens., discorso a., critica a., osservazione a., che rivela acutezza di mente. b. Di tutto ciò che dà l’impressione di penetrare o pungere i sensi: odore a.; freddo a.; un dolore a.; un a. grido; un fischio acutissimo. In acustica, suoni a., in contrapp. a gravi, quelli ai quali corrispondono le frequenze più elevate; in partic., in musica, suoni a., note a., le note alte (anche s. m.: attaccare, intonare, fare un a., prender bene gli a.); spesso muta corda, e varia suono, Ricercando ora il grave, ora l’a. (Ariosto). c. In medicina, di malattia o quadro morboso che tende a compiere rapidamente il suo ciclo (comparsa, decorso, esito); con sign. più generico, febbre a., febbre alta (ma talora ha indicato anche qualche malattia particolare): Per febbre aguta gittan tanto leppo (Dante). Analogam., fase a. di una questione, il momento saliente, quando questa è prossima alla sua soluzione; con senso più generico (più vicino all’accezione seg.), riferito a contrasto, dissidio e sim., di particolare intensità e violenza: la tensione tra le due opposte fazioni si faceva di giorno in giorno più acuta. d. Vivo, intenso (riferito agli affetti, ai sentimenti): desiderio a., voglia a.; anche della persona che sente intensamente il desiderio: Li miei compagni fec’io sì aguti, Con questa orazion picciola, al cammino, Che a pena poscia li avrei ritenuti (Dante). 3. In grammatica, accento a., segno grafico (´) che in italiano è adoperato per indicare il timbro chiuso delle vocali e e o toniche, come nelle voci védovo, córrere (analogamente in francese, per indicare il timbro chiuso della e; per es. été); da alcuni è usato anche, invece del grave, per segnare la posizione dell’accento tonico, quando questo cade sopra una i o una u (balía, circúito). Non ha attecchito nell’ortografia italiana l’uso del solo accento acuto (escludendo quindi il grave) per indicare la posizione dell’accento tonico, su qualunque vocale questo cada; uso che è, invece, di norma nella lingua spagnola, ed è anche per lo più seguito dai glottologi nelle trascrizioni fonetiche. In greco l’accento acuto indica l’elevamento del tono di voce su una sillaba (v. accento).</p>

<p><b>ad acta</b> Etimologia: ← loc. lat.; propr. ‘per gli atti’.</p>

<p><b>aèdo</b> = s. m. [dal gr. ἀοιδός, der. di ἀείδω «cantare»]. 1. Nella Grecia antica, cantore di professione, e spesso anche compositore originale, di canti epici,  che accompagnava col suono della cetra. 2. estens. Poeta: <i>E chi coronerà oggi l’aedo Se non l’aedo re di solitudini?</i> (D’Annunzio).</p>

<p><b>affettato</b> agg. [dal lat. affectatus, part. pass. di affectare «affettare1»]. – Artificioso, non naturale, ricercato e volutamente esagerato per pura appariscenza: pose, parole a.; accogliere con a. cortesia; vestirsi con eleganza a.; rispondere con a. modestia; anche della persona stessa: è molto a. nei modi, nel parlare. ◆ Avv. affettataménte, con affettazione, in modo innaturale, ricercato: parlare, agire, vestire affettatamente.</p>

<p><b>affluire</b> v. intr. [dal lat. affluĕre, comp. di ad «verso» e fluĕre «scorrere»] (io afflüisco, tu afflüisci, ecc.; aus. essere). – 1. Scorrere verso un luogo, detto di liquidi, e in partic. dei corsi d’acqua: i fiumi affluiscono al mare; l’acqua affluiva alla vasca. Per estens., d’altre cose: i guadagni affluivano abbondanti; la forza creatrice affluisce alle loro dita (D’Annunzio). 2. fig. Di persone, accorrere in gran numero, convenire in un luogo: i pellegrini affluivano da ogni parte; tutti affluirono verso la piazza. ◆ Part. pres. afflüènte, con valore verbale (il sangue affluente nelle vene) e di s. m. (v. affluente 2).</p>

<p><b>affittüàrio</b> =s. m. (f. -a) [dal lat. mediev. affictuarius, der. di affictus -us «affitto»]. Colui al quale, nel contratto di affitto, viene dato in locazione un bene produttivo, per lo più un immobile, una casa o un podere.</p>

<p><b>aforisma</b> (o aforismo) s. m. [dal lat. tardo aphorismus, gr. ἀϕορισμός «distinzione, definizione», der. di ἀϕορίζω «delimitare»] (pl. -i). – Proposizione che riassume in brevi e sentenziose parole il risultato di precedenti osservazioni o che, più genericam., afferma una verità, una regola o una massima di vita pratica: gli a. della scuola medica salernitana; gli a. di R. Montecuccoli sull’arte della guerra; parlare per aforismi. Originariamente, Aforismi era il titolo di un’opera che raccoglieva i precetti medici di Ippocrate, sicché il termine indicò nel medioevo lo studio e la pratica della medicina (cfr. Dante, Par. XI, 4: «Chi dietro a iura e chi ad aforismi [o, secondo altra lezione, amforismi] Sen giva...»).</p>

<p><b>Agamennone</b> (gr. ᾿Αγαμέμνων) Eroe della mitologia greca, la cui leggenda è codificata da Omero: figlio di Atreo e fratello di Menelao, re di Micene (o, secondo un’altra versione, di Argo) e capo degli Achei nella spedizione di Troia. La tradizione secondo cui A. avrebbe deciso il sacrificio della figlia Ifigenia perché la spedizione dei Greci, trattenuta da venti contrari, potesse salpare, si trova per la prima volta nel poema ciclico Le Ciprie. Già nell’Odissea si accenna al ritorno di A. in patria, alla sua uccisione per mano di Egisto, seduttore della moglie Clitennestra, e all’uccisione da parte di questa di Cassandra, assegnata ad A. come preda di guerra. La leggenda, trattata anche da Stesicoro e da Pindaro, è argomento dell’Agamennone di Eschilo, in cui la morte di A. appare come fatale punizione delle sue colpe. Un Agamennone fu scritto anche da Seneca e poi, in Italia, da V. Alfieri (1783) e da G.B. Niccolini.</p>

<p><b>aggiotàggio</b> = s. m. [dal fr. agiotage, che è der. dell’ital. aggio]. Nel linguaggio giur., reato di chi, al fine di turbare il mercato interno dei valori o delle merci, pubblica o altrimenti divulga notizie false, esagerate o tendenziose o adopera altri artifici atti a provocare un aumento o una diminuzione del prezzo delle merci ovvero dei valori ammessi nelle liste di borsa o negoziabili nel pubblico mercato.</p>

<p><b>aiuòla</b> (o aiòla) (plurale: aiuole) s. f. [lat. areŏla, dim. di area «aia»]. – 1. Striscia di terreno di limitata estensione e forma varia risultante dal tracciato dei viali di un giardino o delle sedi stradali circostanti, e destinata a coltivazioni ornamentali; in genere, nei giardini dei tipi detti all’italiana o alla francese, il terreno è spartito a motivi geometrici o ornamentali, realizzati mediante l’ordinata disposizione di basse siepi, piante fiorifere e tappeti erbosi; nel tipo di giardino detto all’inglese, l’aiuola risulta invece di prati verdi di forme irregolari e per lo più a linee curve. 2. ant. Breve spazio di terreno; per metafora poetica, la parola è stata usata da Dante (e per reminiscenza dantesca anche da altri poeti e scrittori) a indicare la terra: L’aiuola che ci fa tanto feroci ... Tutta m’apparve da’ colli alle foci (Dante); Ma questa umile aiuola Ove si piange e s’odia ... T’era in dispetto (Carducci). ◆ Dim. aiuolétta (o aiolétta).</p>

<p><b>alambicco</b> (o lambicco; ant. limbicco) s. m. [dall’arabo al-anbīq, che a sua volta è dal gr. ἄμβιξ -ῖκος] (pl. -chi). – Apparecchio adoperato (ormai solo in piccole industrie o in farmacia) per distillare; è generalmente di metallo, ed è composto di tre parti: la cucurbita o caldaia, che si espone alla sorgente di calore e che contiene il liquido da distillare; ad essa si sovrappone il duomo o capitello o elmo, per lo più di forma emisferica, da cui si diparte il condensatore, che può essere costituito da un serpentino immerso in acqua, ovvero da un semplice tubo raffreddato ad aria. Locuz.: passare per alambicco, distillare, e fig. vagliare con cura, ponderare attentamente.</p>

<p><b>àlias</b> = avv. e s. m. [dal lat. alias]. 1. avv. Altrimenti; si interpone per lo più tra il nome reale di una persona e lo pseudonimo o il soprannome o il titolo con cui è generalmente nota: Lucio D’Ambra a. Renato Manganella; più genericam., cioè, in altre parole: egli favellò di Francesco Redi, a. di me (Redi); spesso usato in senso iron.: il signor Giovannelli, a. il commendatore. 2. s. m. Nelle reti informatiche, e in particolare sul web, nome fittizio con cui un utente può identificarsi all’interno di una comunità virtuale; nickname. Anche, nome semplificato che sostituisce nomi più complessi per identificare un indirizzo di posta elettronica, un indirizzo internet e sim. Non com., in archivi o banche dati, sinon. di variante</p>

<p><b>alienante</b> agg. e s. m. e f. [part. pres. di alienare]. 1. agg. Che aliena, che rende alienato, in senso psicologico; che estranea dal proprio mondo interiore, detto spec. di situazioni difficili o di attività lavorative che non motivano e non impegnano l’intelligenza: un ritmo ossessivo e a.; un lavoro a.; in partic., nella filosofia politica di Marx, che crea alienazione: rapporti di lavoro alienanti. 2. s. m. e f. Nel linguaggio giur., persona che aliena un bene a un’altra.</p>

<p><b>alienare</b> v. tr. [dal lat. alienare, der. di alienus «altrui»] (io alièno, ecc.). 1. Trasferire ad altri proprietà o diritti su beni per mezzo di vendita, donazione, mutuo, ecc.: a. un bene; nel donare le sue terre dispose che, per un decennio, queste non si potessero vendere né in altro modo alienare. 2. Allontanare, distogliere: a. una persona da un’altra; a. da una persona l’animo, l’affetto, la benevolenza di qualcuno; ha agito in modo da alienarsi l’amicizia di tutti; alienarsi qualcuno, renderselo estraneo o nemico. In partic., portare a uno stato di alienazione (nel sign. 3 del sost.). 3. a. rifl., letter. Astrarsi: per un istante parve alienarsi in un suo pensiero (D’Annunzio). Alienarsi dalla mente, dalla ragione, uscire di senno (v. alienato). b. intr. pron. Rendersi estraneo a sé stesso, ridursi a cosa perdendosi nella realtà esterna; più genericam., estraniarsi: alienarsi dal lavoro, dalla famiglia, dalla realtà. ◆ Part. pres. alienante, anche come agg. e sost. (v. la voce). ◆ Part. pass. alienato, anche come agg. e s. m. (v. la voce).</p>

<p><b>alifàtico</b> agg. [der. del gr. ἄλειϕαρ -είϕατος «unguento»] (pl. m. -ci). – In chimica, di composto organico appartenente alla classe degli idrocarburi a catena aperta di atomi di carbonio; gli idrocarburi a. (detti anche aciclici, in contrapp. a quelli ciclici o aromatici) sono distinti in saturi (anche detti paraffinici o della serie del metano, o alcani) e insaturi; questi ultimi sono a loro volta denominati, secondo che possiedano doppî o tripli legami, alcheni o idrocarburi olefinici o etilenici, e alchini o idrocarburi acetilenici.</p>

<p><b>allibratore</b> s. m. [der. di allibrare]. – Chi allibra; in partic., chi registra le varie scommesse relative a competizioni sportive (spec. corse dei cavalli o dei cani), o anche elettorali, ecc., quando gli scommettitori sono numerosi; con questo sign., è usato anche in Italia il corrispondente termine ingl. bookmaker.</p>

<p><b>allodola</b> /allòdola/ (o lòdola) s. f. [lat. volg. *al(l)audŭla, dim. di alauda, voce di origine gallica]. – 1. Nome di varie specie di uccelli della famiglia alaudidi, appartenenti a generi diversi; la più comune in Italia, dove nidifica, è l’a. canterina o a. maggiore (Alauda arvensis), di piccole dimensioni, di color fulvo o rossiccio, con penne cervicali erettili; più rare l’a. a gola gialla (Eremophila alpestris) dell’Europa settentr., l’a. a becco curvo (Alaemon alaudipes) e l’a. del deserto, africana (Ammomanes phoenicura). Specie affini sono: la cantarella, la calandra, il calandrino, la cappellaccia (o a. cappelluta), la tottavilla (o a. dei prati). La caccia alle allodole viene attivamente esercitata soprattutto durante il passo, a volo, alla borrita, con zimbelli vivi o artificiali, e anche mediante lo specchietto e il richiamo (di qui l’espressione fig. specchietto per le a., v. specchietto). 2. A. di Coburgo: razza di colombi color pietra scura, ali con macchie nere triangolari, fascia dorata sul petto. ◆ Dim. allodolétta.</p>

<p><b>allostèrico</b> agg. [dall’ingl. allosteric, comp. di allo- e gr. στερεός «solido»] (pl. m. -ci). – In biochimica, riferito a corpi proteici aventi la proprietà di modificare la loro struttura spaziale e la loro attività sotto l’influenza di molecole specifiche che ne condizionano l’attività funzionale (effettori a.), legandosi a un sito secondario della molecola (sito a.); tra le proteine allosteriche figurano diversi enzimi, detti enzimi allosterici.</p>

<p><b>Altocumulo</b> (lat. altocumulus) è una nube media che si presenta sotto forma di fiocchi globulari compatti che si estendono su vaste estensioni planari, situate ad un'altitudine che può variare tra i 2500 m ed i 6 000 m.</p>

<p><b>Altostrato</b> (in latino altostratus, abbreviazione As) è una nube media, posta ad un'altitudine di circa 2 000 6 000 m d'altezza, di colore grigiatro, talvolta tendente all'azzurrognolo, mai bianco.</p>

<p><b>ambra</b> s. f. [dall’arabo ῾anbar]. – 1. Resina fossile (è detta anche a. gialla per distinguerla dall’a. grigia) di diverse conifere estinte, contenente acido succinico; di colore variabile dal giallo chiaro al giallo scuro tendente al rosso o al bruno, può presentare inclusioni di bollicine gassose, di piccoli insetti, ecc.; alcune varietà sono fluorescenti. Adoperata fin dall’antichità per ornamenti, amuleti, piccoli oggetti d’uso, si rinviene principalmente lungo le coste del Baltico. Olio d’ambra: liquido ottenuto, assieme all’acido succinico, nella distillazione dell’ambra gialla; si usa nella preparazione di vernici e come solvente di resine. 2. Tonalità di giallo denso, simile a quello dell’ambra gialla: un vino color a., chiaro come l’a.; per metonimia, il colore giallo, e anche sostanza, oggetto che ha il colore dell’ambra: Crin d’oro crespo e d’a. tersa e pura (Bembo); grappoli tutt’a. e oro (D’Annunzio). 3. A. grigia, sostanza di color grigio, di consistenza simile alla cera, che si ritrova come concrezione nell’intestino del capodoglio, e che le onde rigettano sulle spiagge del Madagascar, delle Molucche e del Giappone. Bruciata spande odore di muschio, per cui è stata a lungo usata come profumo ricercatissimo, sia in Oriente sia in Occidente, ed è ancor oggi adoperata nell’industria dei profumi. 4. Profumo emanato dall’ambra grigia, o anche da altre sostanze e a quello somigliante.</p>

<p><b>ammainare</b> v. tr. [lat. *invagīnare, der. di vagīna «guaina, fodero», attraverso un dialetto merid.] (io ammàino, meno com. ammaìno, ecc.). Abbassare un oggetto sospeso a un cavo, facendo scorrere il cavo stesso: si dice di vele,
 antenne, pennoni, imbarcazioni, bandiere, segnali, balle di merci, ecc.; con uso fig.: a. le vele, rinunciare a un’impresa.</p>

<p><b>ammiccaménto</b> s. m. [der. di ammiccare]. L’atto di ammiccare, di strizzare un occhio, come cenno d’intesa (meno com. di ammicco). 
In medicina, indica propriamente la chiusura rapida e momentanea delle palpebre, come riflesso di difesa a stimoli di diversa natura (secchezza delle congiuntive, ecc.), sempre bilaterale, anche se lo stimolo colpisce un solo occhio; in condizioni normali si compie periodicamente e ha lo scopo di detergere la porzione congiuntivale del globo oculare.</p>

<p><b>ana</b> (an- davanti a vocale), pref. [dal greco aná]. È usato in molti composti dotti, moderni o derivati dal greco, con il significato di “sopra, all'insù, in alto, lungo (avverbio), indietro, di nuovo, contro”, per esempio: anafase, anatossina, ecc. Talvolta si usa impr. col valore di <i>a-</i> o <i>an-</i> privativo: anacloridria.</p>

<p><b>anabolismo</b> s. m. [termine foggiato su catabolismo, con la prep. greca ἀνά «in su», per indicare ricostruzione, ricomposizione]. – In fisiologia, la fase costruttiva o sintetica (contrapp. al catabolismo) del metabolismo.</p>

<p><b>anacloridrìa</b> s. f. [comp. di ana-, erroneamente usato per a- o an- priv., e cloridrico]. Lo stesso che acloridria.</p>

<p><b>anafilassi</b> s. f. [comp. di ana- e del gr. ϕύλαξις «difesa»]. In patologia, forma di ipersensibilità dovuta a una speciale condizione immunitaria che si stabilisce nell’organismo per effetto di qualsiasi sostanza antigene che penetri in esso, provocando la comparsa di sostanze antagoniste (anticorpi specifici), per cui ad eventuali reinoculazioni degli stessi antigeni si ha liberazione di istamina o sostanze simili; i disturbi che ne derivano sono più o meno gravi (v. anafilattico).</p>

<p><b>anàfora</b> s. f. [dal lat. tardo anaphŏra, gr. ἀναϕορά «offerta» e «ripetizione»]. 1. In origine, il pane offerto per la celebrazione eucaristica; quindi,  nelle liturgie orientali, la parte principale della celebrazione stessa, cui corrispondono, nella messa latina, il prefazio, il canone e le preghiere per la Comunione  (il termine è stato ora riadottato anche nella Chiesa latina per indicare soprattutto il canone, più comunem. detto preghiera o prece eucaristica). 2. Figura retorica che consiste nel ripetere, in principio di verso o di proposizione, una o più parole con cui ha inizio il verso o la proposizione precedente. Esempî: è lui che ha fatto il danno, è lui che deve riparare; Per me si va ne la città dolente, Per me si va ne l’etterno dolore, Per me si va tra la perduta gente (Dante); Questa terra ch’ei calca insolente, Questa terra ei la morda caduto (Berchet).
 Nell’uso, il termine è talora sinon. di anadiplosi, per indicare la semplice ripetizione di parole.</p>

<p><b>Anchise</b> (gr. ᾿Αγχίσης) Eroe troiano, figlio di Capi, della stirpe di Dardano, sposo di Afrodite e padre di Enea. Reso storpio, o cieco, da Zeus per essersi vantato delle nozze divine, scampò alla rovina di Troia portato a spalla da Enea. Morì in Sicilia. </p>

<p><b>anconèo</b> = s. m. [der. dell’ant. ancóne «articolazione del gomito», e questo dal lat. ancon -onis, gr. ἀγκών «piegatura»]. In anatomia, piccolo muscolo della regione posteriore dell’avambraccio, sul quale esercita azione estensoria</p>

<p><b>angiografìa</b> = s. f. [comp. di angio, dal Gr. ἀγγεῖον (angeîon, “vaso”). - e -grafia]. Denominazione comune dei varî metodi d’indagine radiologica delle arterie (arteriografia), delle vene (flebografia) e dei vasi linfatici (linfografia), eseguiti per mezzo di sostanze di contrasto introdotte direttamente nel lume vasale.</p>

<p><b>annubilare</b> v. tr. [dal lat. annubilare, der. di nubĭlus «nuvoloso»; cfr. annuvolare] (io annùbilo, ecc.), letter. ant. – Annuvolare: Tu sei, che con sospir quest’aria annubili (Sannazzaro).</p>

<p><b>ante litteram</b> ante litteram /'ante 'lit:eram/ locuz. lat. (propr. "prima della lettera"), usata in ital. come agg. - [in anticipo rispetto ai tempi: romanticismo ante litteram] ≈ avanti lettera. ↔ attardato, ritardato.</p>

<p><b>antonomàṡia</b> = s. f. [dal lat. antonomasia, gr. ἀντονομασία propr. «il chiamare con nome diverso», der. di ἀντονομάζω «cambiar nome»]. 1. Traslato che consiste nell’indicare una persona o una cosa, anziché col suo proprio nome, con uno più generico e comune, con una locuzione che ne indichi una qualità caratteristica, o con l’appellativo derivato dal luogo di nascita, per es.: il Poeta (Dante), l’Apostolo (s. Paolo), l’Astigiano (Alfieri), il Maligno (il demonio), il Poverello d’Assisi (s. Francesco), il Segretario fiorentino (Machiavelli). Come locuz. avv., per a., per figura d’antonomasia: Gertrude, appena entrata nel monastero, fu chiamata per a. la signorina (Manzoni); anche in usi estens. del linguaggio com. o pubblicitario (dove però la locuz. il più delle volte è sottintesa, implicita nella frase), con riferimento a persona, o a cosa, a cui si riconosca o si attribuisca una qualità, una dote, una condizione in misura eccellente e perciò distintiva: non era soltanto un campione, era «il campione» per a.; un caffè di gran marca, anzi «il caffè» per antonomasia. 2. Traslato inverso del precedente, che consiste nell’attribuire a una persona, come nome comune, il nome proprio di un personaggio che possedette le stesse qualità in modo eminente; per es.: un Ercole (una persona di gran forza), un Creso (un uomo assai ricco), un Mecenate (un protettore delle arti o delle lettere o delle scienze), la Perpetua (la domestica di un prete); e così una babilonia o una babele (grande confusione), ecc.</p>

<p><b>apodissi</b> s. f. [dal lat. apodixis, gr. ἀπόδειξις «dimostrazione», der. di ἀποδείκνυμι «dimostrare»]. – Nella logica aristotelica, rigoroso processo di dimostrazione della validità di una singola proposizione mediante la sua deduzione da un’altra verità più generale, compiuta dal pensiero dianoetico con l’uso del sillogismo.</p>

<p><b>apodìttico</b> agg. [dal lat. tardo apodictĭcus, gr. ἀποδεικτικός «dimostrativo»] (pl. m. -ci). – 1. Nel linguaggio filos., che riguarda l’apodissi e partecipa quindi del suo carattere di necessità logica: il processo a.; per estens., pienamente dimostrativo, evidente: argomento a.; dimostrare in maniera a.; visione a., evidenza a., nella fenomenologia husserliana. In partic., nella logica kantiana, giudizio a. (contrapp. ad assertorio e problematico), quello in cui l’affermazione o la negazione si considerano come necessarie (A è necessariamente B; A non può essere B). 2. Con uso più recente, soprattutto nel linguaggio polit., inconfutabile, dogmatico: giudizio a., discorso a., enunciato o pronunciato in tono dogmatico, senza dimostrazione e senza sostegno di prove; anche riferito a persona che parla, giudica o argomenta in tono dogmatico, dando alle sue parole un carattere di validità assoluta. ◆ Avv. apoditticaménte, in maniera apodittica: dedurre, dimostrare, affermare apoditticamente; pronunciare apoditticamente un giudizio.</p>

<p><b>apoptòṡi</b> s.f. [comp. del gr. ἀπό «da» e πτῶσις «caduta»]. – In biologia, la morte cellulare programmata o naturale, che differisce, per alcune peculiarità morfologiche (differenze nella frammentazione nucleare, nella dissoluzione delle membrane, nella citolisi, ecc.), dalla necrosi conseguente ad alterazioni patologiche della cellula.</p>

<p><b>apostasìa</b> s. f. [dal lat. tardo apostasia, gr. ἀποστασία «defezione», der. di ἀϕίστημι «distaccarsi»]. – 1. Ripudio, rinnegamento della propria religione per seguirne un’altra. In partic., nel diritto canonico cattolico, l’abbandono totale (diverso quindi dall’eresia, che è abbandono parziale) della fede da parte di un battezzato, manifestato esteriormente in modi non equivoci e con la volontà e coscienza di abbandonarla (il passaggio ad altra fede è solo una circostanza aggravante). Con sign. più specifico: a. dalla religione, il mancato ritorno alla casa religiosa, o l’allontanamento illegittimo da essa con animo di non ritornare, di chi abbia professato voti perpetui; a. dall’ordine, la persistenza nell’abbandono della vita ecclesiastica da parte del chierico che abbia ricevuto gli ordini maggiori. 2. estens. Abbandono della propria dottrina, in genere, o anche di un partito, di un dovere morale, e sim. 3. Nell’età bizantina, il reato di tradimento contro l’Impero.</p>

<p><b>apòstata</b> s. m. e f. [dal lat. tardo apostăta, gr. ἀποστάτης] (pl. m. -i). – Chi commette apostasia: a. dalla religione, dall’ordine, ecc.; Giuliano l’Apostata, imperatore romano.</p>

<p><b>aquilone</b> /aquilóne/ s. m. [dal lat. aquĭlo -onis]. – 1. Vento di tramontana; estens., vento forte in genere: al soffio degli aquiloni. 2. letter. Il settentrione: al carro de la luce, Ove tra noi e Aquilone intrava (Dante).</p>

<p><b>arenària</b> s. f. [dall’agg. arenario]. Roccia sedimentaria clastica, a giacitura per lo più stratificata, formata per almeno il 50% da granuli di sabbia uniti da un cemento che può essere argilloso, calcareo, siliceo o gessoso: a. monogeniche, quelle che provengono dal disfacimento di un solo tipo di roccia; a. poligeniche, quelle che provengono dal disfacimento di rocce di diversa natura. Le arenarie sono diffusissime e presenti in terreni di tutte le età; se ne conoscono moltissime varietà, tra cui molto note l’a. rossa, tipica della Val Gardena, la pietra simona, l’a. macigno e la pietra serena.</p>

<p><b>architrave</b> = s. m. [prob. comp. di arco e trave, «trave che compie l’ufficio di arco»]. Elemento architettonico disposto orizzontalmente al di sopra dei due elementi portanti (piedritti), su cui s’appoggia oppure s’incastra, in modo da chiudere superiormente un vano quadrangolare e da sostenere il peso della eventuale porzione sovrastante; costituisce, come parte inferiore della trabeazione, sormontato dal fregio, un elemento caratteristico dell’ordine architettonico; con termine più dotto è detto anche epistilio.</p>

<img src="img/architrave.png" alt="architrave"/>

<p><b>argivo</b> agg. e s. m. (f. -a) [dal lat. Argivus]. Di Argo, città della Grecia, nel Peloponneso, e della regione circostante dell’Argolide; abitante o nativo di Argo e dell’Argolide. Per estens., greco: l’esercito a.; il sacro vate ... I prenci a. eternerà (Foscolo); orride forme intruse A le memorie di scalpelli a. (Carducci); come sost., per lo più al plur., gli Argivi, gli abitanti di Argo, e per estens. i Greci.</p>

<p><b>argotico</b> agg. Gergale, proprio di un modo di parlare allusivo, triviale o eccessivamente familiare.</p>

<p><b>arianésimo</b> = s. m. [der. di ariano2]. L’eresia trinitaria del prete alessandrino Ario († 336), diffusasi nel sec. 4° e condannata nel concilio di Nicea (325); è caratterizzata dall’affermazione che solo il Padre può considerarsi veramente Dio (non generato, non creato, eterno e immutabile), e dalla conseguente negazione della divinità del Figlio.</p>

<p><b>aristìa</b> s. f. – Adattamento del gr. ἀριστεία (der. di ἄριστος «eccellente»), che significa «eccellenza, prodezza, atto di grande valore». Il termine fu usato, sin dall’antichità, come titolo di alcune parti dell’Iliade, narranti le prodezze compiute da singoli eroi, come per es. il libro 5°, l’Aristia di Diomede.</p>

<p><b>arrìdere</b> v. intr. [dal lat. arridēre (comp. di ad- e ridēre «ridere»), con mutamento di coniugazione] (coniug. come ridere; aus. avere). – 1. Sorridere, guardare sorridendo, per lo più in senso fig.: gli arrideva ancora la giovinezza; per estens., essere favorevole, propizio e sim.: gli arrise sempre la fortuna. Nell’uso letter. e poet. anche trans. (spec. nel passivo): giocava per le pinte aiole, E arriso pur di visïon leggiadre L’ombra l’avvolse (Carducci). Con altro uso trans., in Dante: I0 mi volsi a Beatrice, e quella ... arrisemi un cenno, mi fece sorridendo un cenno (di assenso). 2. letter. Recar piacere, diletto: non arride Spettacol molle ai disperati affetti (Leopardi).</p>

<p><b>arvali</b> [ar-và-li] s.m. pl. = ST Membri del collegio sacerdotale romano, istituito secondo la leggenda da Romolo, celebrante ogni anno, a maggio, sacrifici e cerimonie di purificazione delle messi e di propiziazione delle divinità agresti.</p>

<p><b>arżigògolo</b> s. m. [etimo incerto]. – Giro contorto e artificioso di parole, cavillo: inutile negare il fatto o girarvi intorno con a. miseri (Carducci); anche, trovata bizzarra, espediente più o meno ingegnoso e sottile: trova sempre nuovi a. per spillar denari; o fantasticheria: perdersi in strani arzigogoli.</p>

<p><b>ascritto</b> agg. [dal lat. adscriptus, part. pass. di adscribĕre «iscrivere, registrare», e anche «scrivere accanto, aggiungere»]. 1. non com. Inserito in un gruppo, accolto fra i membri di un’associazione: essere a. a una società, a una compagnia; anche come sost.: elenco degli a. alla confraternita. 2. Attribuito: l’impresa, l’iniziativa va a. a suo merito. 3. Scritto accanto: iota a., nella grafia del greco, l’iota dei dittonghi ᾱι, ηι, ωι quando è  scritto accanto alla vocale ᾱ, η, ω (ciò che avviene di regola nella grafia maiuscola), anziché sottoposto ad essa (iota sottoscritto).</p>

<p><b>ashkenaziti</b> (o aschenaziti) Gli ebrei dell'Europa centro-orientale. Nel giudaismo medievale Ashkanaz identificava la Germania, mentre nella "tavola dei popoli" (Genesi) e in un passo di Geremia (51, 27) è il nome della popolazione discendente da Iafet, stanziata a N della Siria. Le loro tradizioni sono diverse da quelle dei sefarditi di Spagna.</p>

<p><b>asfìttico</b> agg. [der. di asfissia; cfr. gr. ἄσϕυκτος] (pl. m. -ci). – Di asfissia: fenomeno a.; in botanica, che determina asfissia: terreno a. (v. asfissia, n. 2). Riferito a persona o animale, che è in stato di asfissia: neonato a.; anche come s. m. (f. -a): l’aspetto cianotico caratteristico degli asfittici.</p>

<p><b>asìndeto</b> s. m. [dal lat. tardo asyndĕton, gr. ἀσύνδετον, comp. di -ἀ priv. e συνδέω «legare insieme»]. – Figura sintattica che consiste nella mancanza della congiunzione fra due o più termini in stretta coordinazione; per es.: <i>veni, vidi, vici</i> (Cesare); <i>Ardon gli sguardi, fuma La bocca, agita l’ardua Testa, vola la spuma</i> (Foscolo). Può essere un fatto stilistico, cui si ricorre per enfasi o per maggiore efficacia, come negli esempî citati, ma si trova anche in locuz. comuni, come nel fr. <i>bon gré mal gré</i> o nell’ital. <i>detto fatto</i>.</p>

<p><b>àspide</b> (ant. àspido) s. m. [dal lat. aspis -ĭdis, gr. ἀσπίς -ίδος]. 1. a. Nome generico di parecchi ofidî velenosi, fra cui la vipera. b. In zoologia, il cobra egiziano, detto anche a. di Cleopatra (lat. scient. Naia haie), lungo da 150 a 170 cm, di color bruno nelle parti superiori, giallastro nelle inferiori, il cui veleno è rapidamente mortale per l’uomo. c. In senso fig., di persona malevola, subdola, perfida: è un aspide. 2. Cannone del tipo della colubrina, in uso nel Quattrocento.</p>

<p><b>aspro</b> = agg. che formano il superlativo assoluto aggiungendo il suffisso -<i>errimo</i> anziché -<i>issimo</i> aspro ▶ asperrimo. È diffusa anche la forma asprissimo, coniata sul modello dei superlativi regolari.</p>

<p><b>assertivo</b> agg. [der. del lat. <i>asserĕre</i> "asserire", part. pass. assertus]. - 1. [che ha carattere di asserzione] ≈ affermativo. ↑ apodittico, asseverativo. ‖ dichiarativo. 2. (estens.) [di persona o di carattere che rivelano decisione] ≈ deciso, determinato, imperioso, risoluto. ↔ indeciso, irresoluto.</p>

<p><b>attecchire</b> v. intr. [dal got. *thikian «prosperare, crescere», ted. mod. (ge)deihen; cfr. fr. ant. tehir «crescere»] (io attecchisco, tu attecchisci, ecc.; aus. avere). – Mettere radici e prosperare, detto di piante che sopravvivono dopo il trapianto, o d’innesti che hanno buona riuscita. Spesso fig., di usanze, idee, convinzioni, prendere vigore, diffondersi: è una moda che non ha attecchito; valori che non attecchiscono più.</p>

<p><b>attingere</b> (ant. e pop. tosc. attìgnere) v. tr. [lat. attĭngĕre, comp. di ad- e tangĕre «toccare»] (io attingo, tu attingi, ecc.; pass. rem. attinsi, attingésti, ecc.; part. pass. attinto). – 1. letter. Toccare, raggiungere: come di Troia Attinsero le rive (V. Monti). Fig., ottenere, conseguire: a. la fama, la gloria; arrivare a comprendere: l’intelletto può a. le relazioni, e non la sostanza delle cose (F. De Sanctis). Con il sign. di raggiungere, arrivare a, si ha talora anche un uso intr.: a. alla fama; a. alla verità. 2. Levare, tirar su acqua da un pozzo, da una fonte e sim., con un secchio o altro recipiente: a. acqua dalla cisterna; era andato al ruscello ad a. acqua. Fig., ricavare, trarre: a. notizie dai giornali; a. esempî da testi antichi; a. nuove espressioni dalla fresca parlata del popolo; a. forza dalle parole di un amico. 3. rifl. In veterinaria, si dice che un cavallo (o un bovino) si attinge quando, per difetto di andatura, i due piedi (anteriori o posteriori) si percuotono alla parte interna sino a prodursi contusioni, ferite e piaghe.</p>

<p><b>attuariale</b> agg. [dall’ingl. actuarial, der. del lat. actuarius «attuario2»]. Che concerne l’applicazione del calcolo delle probabilità alle attività assicurative, spec. per ciò che riguarda le assicurazioni sulla vita: matematica a., ramo della matematica che considera (soprattutto ai fini della teoria e della tecnica delle assicurazioni) le operazioni attinenti a fatti che o non sono certi nel loro verificarsi o dei quali è incerto il momento del verificarsi.</p>

<p><b>àuge</b> = s. f. [dall’arabo ῾auǵ «altezza»]. 1. Apogeo, nel sign. astronomico. 2. fig. Il punto più elevato, il grado massimo: essere all’a. della potenza, della gloria; condizione di grande potenza e favore: Gertrude ... volle approfittare dell’a. in cui si trovava, per acquietare almeno una delle passioni che la tormentavano (Manzoni). È com. soprattutto nelle locuz. venire, essere in a., acquistare o godere gran credito e favore, essere in gran prosperità e benessere. Nell’uso tosc., vivere in o nell’a., essere ricco, potente.</p>

<p><b>audit</b> s. m. inv. (lt. <i>audire</i>) Verifica della correttezza dei dati contabili e delle relative procedure di un’azienda o, per estensione, di chi nell’azienda è responsabile di tali dati e procedure. </p>

<p><b>auriga</b> s. m. [dal lat. auriga] (pl. -ghi), letter. – 1. Guidatore di cocchio: gli aurighi A’ volanti destrier sferzan le terga (Caro). 2. In astronomia, Auriga, nome di una costellazione (detta anche Cocchiere) del cielo boreale, vicina all’Orsa maggiore, in forma di pentagono regolare.</p>

<p><b>auxologia</b> (dal greco auxo “accrescere”) è la disciplina che si occupa della crescita staturo-ponderale del bambino e dello sviluppo puberale e sessuale dell’adolescente.</p>

<p><b>avambràccio</b> s. m. [comp. di avan- e braccio; cfr. fr. avant-bras]. – In anatomia, il segmento dell’arto superiore compreso tra la regione del gomito e quella del polso.</p>

<p><b>avocare</b> v. tr. [dal lat. avocare «chiamare altrove, distogliere», comp. di a(b)- «via da» e vocare «chiamare»] (io àvoco, tu àvochi, ecc.). – 1. Assumere, prendere su di sé quanto è di competenza di altro ufficio subordinato: a. a sé una pratica, una facoltà; il sostituto procuratore generale ha avocato a sé l’inchiesta sulla fuga di notizie. 2. Attribuire, devolvere a sé stesso un bene (riferito allo stato): in caso di mancanza di eredi legittimi, lo stato avoca a sé l’eredità.</p>

<p><b>avventìzio</b> (ant. avventìccio o avvenitìzio o avvenitìccio) agg. [dal lat. adventicius, der. di advenire «arrivare»]. 1. Venuto da fuori: gente a.; la borghesia più piccola e l’avventizia del contado (Carducci); vocaboli a. (Machiavelli). In partic.: peculio a., in diritto romano, quel complesso di beni (bona adventicia o peculium adventicium) che il filius familias acquistava per eredità o per donazione; nella filosofia cartesiana, idee a. (in contrapposizione alle idee innate e alle idee fattizie), quelle che ci vengono fornite dai sensi. 2. Per estens., instabile, incerto, provvisorio, detto di persone e di cose. a. Impiegato a. (o avventizio s. m.), nell’impiego pubblico, impiegato assunto al di fuori dei posti previsti in organico e di regola con lo scopo di provvedere a necessità straordinarie e transitorie della pubblica amministrazione. b. Di cose: guadagni a., incerti, occasionali. In tipografia, lavori a. (o d’occasione), piccoli lavori per il commercio o per privati, come fatture, circolari, biglietti da visita, partecipazioni di nozze o di morte, ecc. 3. In anatomia, tunica a. (o semplicem. avventizia s. f.), la guaina esterna dei vasi sanguiferi composta di tessuto connettivo con fibre collagene ed elastiche; per estens., anche la guaina connettivale di alcuni visceri: a. esofagea. 4. In botanica: a. In contrapp. a normale, detto di organo che si forma lontano dall’apice vegetativo di un asse e quindi su parti adulte: fusto a., quello che trae origine da una foglia, da una radice, da un callo d’innesto, dalla corteccia di un fusto reciso, ecc.; radici a., quelle caulogene (radici aggrappanti dell’edera) e, in senso stretto, quelle di neoformazione (per es., nelle talee, nelle margotte, ecc.). b. Pianta a.: quella che, introdotta in un paese da altra regione, si diffonde con mezzi proprî, ma in un’area ristretta, dalla quale presto scompare (per es., varie erbe vicino agli scali ferroviarî e marittimi). c. Gemme a.: gemme che non si formano nelle sedi normali della pianta (ascelle delle foglie o apice dei rami) ma si originano, anche casualmente, in altre sedi della pianta. 5. In vulcanologia, coni a., coni secondarî che, in un apparato vulcanico, si formano, per successive eruzioni, intorno alla bocca principale.</p>

<p><b>azzimare</b> v. tr. [dal provenz. ant. azesmar; cfr. accismare] (io àżżimo, ant. ażżìmo, ecc.). – Adornare, abbellire con molta cura: pongono lo studio loro in a. la loro persona (Dante); più com. nel rifl., agghindarsi, lisciarsi: stette mezz’ora ad azzimarsi davanti allo specchio. ◆ Part. pass. ażżimato, anche come agg., vestito e ripulito con ricercatezza, lisciato: un giovanotto tutto a.; capitavano al castello signori del vicinato coi loro ragazzini ben vestiti e azzimati (I. Nievo).</p>

<p><b>bacca</b> Frutto completamente carnoso, senza endocarpo legnoso e contenente numerosi semi (es. pomodoro, uva; v. fig.); contrapposto a drupa. Sono impropriamente chiamate b. anche le coccole dei ginepri (che non sono frutti, trattandosi di piante Gimnosperme, prive di ovario) e i frutti (drupe) dell’alloro.</p>

<p><b>barbarossa</b> = 1 Soprannome di Federico I di Hohenstaufen 2 Varietà di vitigno e uva da esso prodotta di colore rosso intenso</p>

<p><b>barbera</b> = s.m. e f. inv 1 Vitigno di un'uva del Piemonte 2 Il vino rosso da esso tratto ETIM incerta a. 1857</p>

<p><b>Bargiglio</b> = s.m. Appendice carnosa, rossa o rosso-bruna che pende sotto il becco dei galli, dei tacchini e di altri Galliformi, più sviluppata nel maschio che nella femmina; rappresenta un carattere sessuale secondario.</p>

<p><b>bastione</b> /bastióne/ s. m. [accr. di bastìa]. – 1. Opera fortificata costituita da un terrapieno contenuto entro un perimetro poligonale di grosse muraglie di sostegno, che nel sistema difensivo, detto appunto bastionato, si costruiva a rinforzo e difesa delle cortine, in corrispondenza degli angoli sporgenti di queste; entrato sporadicamente in uso nel sec. 15°, divenne sistematico nelle fortificazioni cinquecentesche e nei secoli successivi, fino a che, con i nuovi tipi di armi da fuoco entrati in uso nel 19° sec., venne gradatamente sostituito da sistemi difensivi diversi. 2. fig. Riparo, difesa: il mare spinge le mugghianti Collere a questo bastion di scogli (Carducci).</p>

<p><b>barolo</b> = s.m. inv. Vino rosso asiutto del Piemonte, molto pregiato- ETIM dal nome della località di produzione a. 1837</p>

<p><b>barriera èmatoencefalica</b> Struttura funzionale interposta fra sangue e parenchima nervoso, che regola selettivamente il passaggio sanguigno di sostanze chimiche da e verso il cervello, proteggendo il sistema nervoso da avvelenamenti e intossicazioni. È costituita dall’endotelio dei capillari sanguigni del cervello, dalla tunica elastica e avventiziale e da cellule gliali (astrociti). Le giunzioni strette delle cellule endoteliali dei capillari impediscono il passaggio delle sostanze e gli astrociti, i cui filamenti avvolgono i capillari cerebrali, esercitano un’attiva azione di filtro per molecole varie. Va distinta dalla barriera ematoliquorale, formata dagli endoteli dei capillari, dagli istiociti del connettivo e dall’epitelio dei plessi corioidei, che determina l’impermeabilità fisiologica fra sangue e liquor cefalorachidiano.</p>

<p><b>beóne</b> (letter. bevóne) s. m. [lat. tardo bibo -ōnis, der. di bibĕre «bere»]. Chi ha il vizio del bere (è più che bevitore, meno che ubriacone). I beoni, titolo d’un poemetto di Lorenzo de’ Medici, più esattamente intitolato Simposio. ◆ Dim. scherz. be(v)oncino e più com. be(v)oncèllo, detto spec. di ragazzi a cui piaccia il vino.</p>

<p><b>bigotteria</b> /bigot:e'ria/ s. f. [der. di bigotto]. - [l'esser bigotto] ≈ bacchettoneria, beghineria, bigottismo, (lett., spreg.) santimonia. ‖ ipocrisia, moralismo, puritanesimo.</p>

<p><b>bisarca</b> s. f. [comp. di bis-1 e arca (di Noè)]. – Nome, di formazione scherz., con cui sono comunem. indicati i grossi automezzi a due piani (di qui il pref. bis-) adibiti al trasporto di autoveicoli. Successivamente il termine è passato a indicare anche il carro ferroviario che nei treni navetta è adibito allo stesso trasporto, e inoltre l’autocarro-officina attrezzato per il trasporto delle autovetture da corsa su circuiti di gara.</p>
 
 <p><b>bisbetico</b> agg. e s. m. (f. -a) [dal gr. ἀμϕισβητικός «litigioso»] (pl. m. -ci). – 1. agg. Stravagante, bizzarro, lunatico, brontolone: uomo b.; una moglie b.; gente b.; persona di umore b., di carattere b.; per estens., anche di cose: malattia b., con improvvisi alti e bassi, o bizzarra, strana: son mali bisbetici: non c’è tempo da perdere (Manzoni); nome b., parola b., di difficile pronuncia. 2. s. m. (f. -a) Persona lunatica. ◆ Avv. bisbeticaménte, in modo bisbetico, da persona bisbetica.</p>
 
<p><b>blandire</b> v. tr. [dal lat. blandiri, der. di blandus «carezzevole»] (io blandisco, tu blandisci, ecc.), letter. – Lusingare, allettare con parole carezzevoli: b. gli animi; contento di b. il marchese ... per staccarlo un poco dal partito clericale (Fogazzaro); b. le passioni, favorirle, secondarle. Anche, trattare con modi blandi, rivolgere buone parole: soccorre i piccoli infermi, li conforta, li blandisce (D’Annunzio); o lenire, mitigare: b. il dolore, gli affanni. Raro in senso concr., carezzare, lambire: l’aura estiva ... a lui blandisce Le vaghe membra (Parini).</p>

<p><b>borbonico</b>  agg. [dal nome dei Borboni, dinastia reale di origine fr.] (pl. m. -ci). - 1. [dei Borboni]. 2. (estens.) [di politica, mentalità, ecc., non aggiornato e moderno: metodi b.] ≈ antiquato, codino, conservatore, medievale, passatista, reazionario, retrivo, retrogrado. ↔ innovatore, progressista, rivoluzionario.</p>

<p><b>bòve</b> s. m. [lat. bōs bŏvis]. 1. Sinon. di bue, soprattutto in quanto adibito a lavori di traino e di aratura: T’amo, o pio bove (Carducci); occhio di b., con varî sign., v. occhio, n. 13. Per altri modi e locuz. è più com. la forma bue (v.). 2. Pesce bove, sinon. di pesce manzo. ◆ Dim. bovétto; accr. bovóne; pegg. bovàccio (tutti poco com.).</p>

<p><b>brevi manu</b> locuz. lat. (propr. «con mano corta»). – Espressione di uso comune usata col senso di «personalmente, da mano a mano», a proposito di plichi, missive e più spesso denaro consegnati direttamente nelle mani di una persona, senza il tramite della posta o di atti giuridici.</p>
 
<p><b>brocardo</b> o <b>broccardo</b> è una sintetica e antica massima giuridica, chiara e concisa, prevalentemente di tradizione latina (esistono anche brocardi germanici o anglosassoni), come ad esempio <i>dura lex, sed lex</i>. </p>

<p><b>bulimìa</b> s. f. [dal gr. βουλιμία «gran fame», propr. «fame da bue», comp. di βοῦς «bue» e λιμός «fame»]. – Nel linguaggio medico, senso eccessivo e disordinato di appetito o di fame, sintomo comune a malattie di diversa natura.</p>

<p><b>cache-col</b> = s.m. fr. Fazzoletto da collo da portarsi con la camicia aperta ETIM voce fr. propr. "nascondi-collo", comp. cacher, "nascondere" e col "collo". a. 1989</p>

<p><b>cacicco</b> (o cacico) s. m. [dallo spagn. cacique, adattam. di una voce aruaca] (pl. -chi). – Titolo dato ai capi indigeni delle Antille, e quindi dell’America Centrale in genere e del Perù.</p>

<p><b>caddie</b> = s. ingl. [dallo scozzese, che a sua volta risale al fr. cadet: v. cadetto1] (pl. caddies ‹kä′di∫›), usato in ital. al masch. Nel gioco del golf, il ragazzo che ha il cómpito di portare i bastoni del giocatore in un’apposita custodia (di cuoio, di tela con rinforzi di cuoio, o di altro materiale) e di seguire con lo sguardo la traiettoria della palla per vedere dove cade.</p>

<p><b>campagna</b> s. f. [lat. tardo campanea, campania, propr. agg. neutro pl., der. di campus «campo»]. – 1. a. Estesa superficie di un terreno aperto, fuori del centro urbano; il termine è correntemente riferito a territorî di pianura o di bassa collina, corrispondenti in genere all’antico contado, occupati da colture o anche da pascoli o boscaglia, con case sparse: c. coltivata, incolta, verde, brulla; la C. Romana; la città e la c.; aria di c.; essere in aperta c.; fare una passeggiata in c.; abitare in c.; gente di c. (contrapp. agli abitanti dei centri urbani); andare, recarsi, essere in c., anche, in partic., come luogo di villeggiatura. Locuzioni: darsi, buttarsi alla c., darsi alla latitanza o al brigantaggio; battere la c., fare delle scorrerie (in questo sign. anche scorrere la c.), oppure perlustrare una zona, andare in ricognizione; in senso fig., divagare, uscire dall’argomento. b. Terra coltivata: quest’anno la c. promette bene; i frutti della c.; anche proprietà terriera: avere molta c.; la c. gli rende poco. 2. a. Luogo aperto, che si presta al rapido movimento di truppe e di mezzi guerreschi: Re Carlo era attendato alla c. (Ariosto); artiglieria da campagna. Di qui l’uso della parola come sinon. di guerra (fare una c.; entrare in c., incominciare la guerra; finire la c., ecc.), o per indicare il periodo di tempo in cui è possibile compiere operazioni militari attive. Oggi il termine indica un ciclo di operazioni che dal punto di vista strategico si presenta con una certa compiutezza d’insieme, indipendentemente dalla sua durata: la c. di Russia, di Napoleone; le c. d’Africa; fig., scherz., ha fatto le sue c., di chi (uomo o donna) ha condotto una vita libera e ha avuto parecchie avventure amorose. b. estens. Lunga navigazione compiuta per ragioni di studio (spedizioni oceanografiche, idrografiche, ecc.), di esercitazioni (viaggi d’istruzione), di divertimento (viaggi di piacere). c. fig. Insieme di azioni volte a un determinato fine, economico, igienico, politico, scientifico: c. pubblicitaria e c. di vendita; c. giornalistica; c. antimalarica; c. elettorale; c. di scavi; c. vaccinale. Nel gioco del calcio, c. acquisti, complesso delle trattative condotte dalle varie società per assicurarsi nuovi giocatori. 3. Periodo di tempo nell’anno (detto anche stagione) durante il quale ha luogo il raccolto di un prodotto agricolo o si provvede all’approvvigionamento di materie prime per determinate industrie o alla loro lavorazione: c. olearia, granaria, delle bietole, conserviera, ecc. 4. Analogam., nella tecnica, c. dei forni, il periodo di funzionamento dall’accensione allo spegnimento. 5. In araldica, pezza onorevole che occupa il terzo inferiore dello scudo. ◆ Dim. campagnétta, non com., terreno coltivato di piccole dimensioni.</p>

<p><b>capillare</b> agg. e s. m. [dal lat. capillaris «dei capelli, per i capelli», der. di capillus «capello»]. – 1. a. agg. e s. m. Simile a capello, sottile come un capello: tubi c., di sottilissimo diametro (di qui, fenomeni c.: v. capillarità); vasi c., o assol. capillari sost., in anatomia umana, canali o vasi di calibro ridottissimo; c. biliferi, i canalicoli biliari; c. linfatici, i vasi che formano le reti linfatiche iniziali; nell’uso, col termine capillari s’intendono più spesso i c. sanguiferi, sottilissimi vasi costituenti una fitta rete intercalata tra le terminazioni delle arteriole e le radici delle venule, e attraverso le cui pareti si operano gli scambî di ossigeno e anidride carbonica e di materiali nutritizî e di rifiuto tra il sangue circolante e i tessuti. Per analogia, come sost., nome con cui si designano, in varî corpi, i canalicoli attraverso i quali possono scorrere liquidi o sfuggire sostanze gassose, per es. i c. di Tammann, sottilissime fenditure talvolta invisibili anche al microscopio, sulla superficie apparentemente compatta di alcuni metalli, dovute a fenomeni di contrazione durante la solidificazione. b. agg. Nel linguaggio erboristico, specie capillari, piccole felci, come capelvenere, erba rugginina e adianto nero, così chiamate per la sottigliezza dei piccioli. 2. agg. fig. Di attività o azione che tende a penetrare in ogni ambiente o livello sociale, a raggiungere ogni singolo individuo che è o si presume interessato ad essa: propaganda c., di un prodotto industriale, di un’idea politica o simili; organizzazione c. di un partito politico; organizzazione c. di vendita; analisi c., indagine c., sottile, minuta, a proposito di un evento, di un’opera (artistica, letteraria, ecc.). 3. agg. In chimica, analisi c., analisi che sfrutta la diversa velocità di migrazione di liquidi o di sostanze in soluzione attraverso i capillari delle fibre costituenti la carta da filtro, sistema sfruttato in passato per la risoluzione analitica di miscugli di diverse sostanze (analisi di inchiostri, colori, ecc.), oggi applicato in forma di analisi cromatografica o semplicem. di cromatografia su carta. ◆ Avv. capillarménte, sottilmente, minutamente: analizzare capillarmente un testo; con azione capillare: attività commerciali di vendita organizzate capillarmente.</p>

<p><b>capzioso</b> agg. [dal lat. <i>captiosus</i>, der. di <i>capĕre</i> «prendere»]. – Che tende a trarre in inganno, fallace, insidioso: ragionamento, argomento capzioso. ◆ Avv. capziosaménte, in modo capzioso: dibattito impostato capziosamente; una polemica capziosamente condotta.</p>

<p><b>caràcal</b> = s. m. [dal turco karakulak «orecchio nero», attrav. lo spagn.]. Specie di felidi del genere lince (Lynx caracal), diffusi in tutta l’Africa e nell’Asia sud-occidentale: non raggiungono il metro di lunghezza, hanno pelame di colore fulvo, nero soltanto su due strisce dal naso agli orecchi, che sono molto lunghi e terminanti in punta con un ciuffetto di peli; sono ottimi corridori.</p>

<img src="img/caracal.png" alt="caracal"/>

<p><b>càrdias</b> (o càrdia) s. m. (ant. càrdia s. f.) [dal lat. mediev. cardia, gr. καρδία, femm., con il sign. sia di «cuore» sia di «stomaco» e di «cardias»; sono apparentemente arbitrarî sia la -s finale, non etimologica (presente anche nello spagn. cardias), sia il mutamento di genere]. In anatomia, l’orifizio di sbocco dell’esofago nello stomaco.</p>

<p><b>càrsico</b> agg. [der. di carso] (pl. m. -ci) . Del Carso (nome comune a diverse regioni delle Alpi orient., caratterizzate dal fenomeno del carsismo), inerente al carsismo: altopiano c.; fenomeni c.; paesaggio carsico.</p>

<p><b>carso</b> s. m. [etimo incerto; cfr. serbocr. krš «roccia, sasseto»]. Regione calcarea brulla di media montagna, di collina o di altopiano, interessata da fenoneni di carsismo. Come nome proprio, indica, per antonomasia, la regione montuosa delle Alpi orient., che comprende la regione istriana e quella ad essa retrostante fino alla linea Gorizia-Lubiana-Fiume.</p>

<p><b>catabòlico</b> agg. [tratto da catabolismo; cfr. lat. catabolĭcus «che abbatte», der. del gr. καταβάλλω «gettar giù»] (pl. m. -ci). – Relativo al catabolismo: reazioni c., le reazioni che avvengono spontaneamente, con liberazione di energia, la quale in parte si trasforma in calore (e non è quindi più utilizzabile dalle cellule), e in parte viene immagazzinata in particolari composti (per es., l’adenosintrifosfato o ATP) che contengono legami ricchi di energia.</p>

<p><b>catacómba</b> s. f. [lat. tardo <i>catacumbae</i>, prob. adattam. della locuz. gr. κατά κύμβας «presso le grotte», usata a Roma fin dal 4° sec. per indicare una località della via Appia nella quale sorge oggi la basilica di S. Sebastiano]. – Complesso di gallerie sotterranee, spesso a piani sovrapposti, con pareti scavate da ambo i lati da nicchie e loculi, usate dagli antichi cristiani in un primo tempo solo come cimiteri, in seguito anche come luogo di culto e convegno, e probabilmente solo a partire dalla persecuzione di Valeriano (257) come rifugio: le c. di san Callisto, di sant’Agnese, di Priscilla, di Domitilla, ecc., a Roma. Per estens., luogo freddo, umido e oscuro: questa camera è una c.; come fate a vivere in questa catacomba?</p>

<p><b>catafalco</b> s. m. [forse lat. *catafalĭcum, comp. del gr. κατά «giù, in basso» e del lat. fala «torre di legno»] (pl. -chi). – 1. Nelle cerimonie funebri, impalcatura che serve di sostegno alla bara, in genere costituita da un doppio cavalletto rivestito di drappi; anticam., soprattutto in epoca barocca, per funerali solenni, ebbe l’aspetto di costruzione architettonica vera e propria, progettata talora da noti artisti. 2. fig., scherz. Struttura, o insieme di oggetti ammassati, che colpisce per la sproporzionata voluminosità: su quella parete ci va un mobile leggero, non quel c. lì!; comunicando il tremore delle sue membra agitate al c. di fiocchi, di fiori e di spennacchi che le trionfava sul capo (Fucini). 3. Palco innalzato per gli spettacoli.</p>

<p><b>càule</b> = s. m. [dal lat. caulis «stelo, fusto»; cfr. cavolo]. In botanica, organo delle piante, detto comunem. fusto: è la parte che porta le foglie, stabilendo un collegamento tra esse e la radice; può essere erbaceo o legnoso ed è diverso da specie a specie per forma (cilindrico, prismatico, schiacciato, ingrossato a palla), per lunghezza (da 1 cm a più di 100 m in alberi come la sequoia e l’eucalipto, e addirittura a più di 300 m in alcune palme delle foreste tropicali), per durata di vita (fino a migliaia di anni, nella sequoia). ◆ Dim. caulicino (v.).</p>

<p><b>Cèrere</b> Nome (lat. Ceres -ĕris) della dea dei campi, assunto talora nella lingua poetica e letteraria per indicare antonomasticamente le biade, il pane: con l’acqua e con C. a le mense Gli aurati vasi e i nitidi canestri ... eran comparsi (Caro).</p>

<p><b>chianti</b> = sm. inv. Vino rosso, asciutto, di buona gradazione, prodotto nella zona del Chianti in Tosacna - <b>ETIM</b> dal nome della zona di produzione nella Toscana centrale - sec XVII.</p>

<p><b>chimismo</b> s. m. [dal fr. chimisme, der. di chimie «chimica»]. – L’insieme dei caratteri chimici di una sostanza composta, oppure la serie dei fenomeni determinati da azioni chimiche: ch. gastrico, la composizione chimica del succo gastrico, e anche l’insieme dei fenomeni chimici della digestione che avvengono nello stomaco. In petrografia, ch. delle rocce, l’insieme dei caratteri chimici che riescono peculiari ai varî tipi litoidi, in diretta dipendenza dalla loro costituzione mineralogica.</p>

<p><b>cèlia</b> s. f. [etimo incerto]. – Burla, scherzo, per lo più come contrapposto a «cosa seria»: Fate celia si dice a quelli che corbellano (Goldoni); queste son c., sono scherzi, cose dette così per dire; per c., per scherzo: dire, fare per c. (tosc., con questo senso, anche far celia: non credere che faccia c.; fai c. o dici sul serio?); fare all’amore per c., senza serie intenzioni; fuor di c., parlando o facendo sul serio; mettere in c. qualcuno, canzonarlo, prenderlo leggermente in giro; reggere la (o alla) c., stare allo scherzo, non aversene a male; con altro senso, reggere la c., aiutare altri a fare uno scherzo. ◆ Pegg. celiàccia.</p>

<p><b>cenotàfio</b> = s. m. [dal lat. tardo cenotaphium, gr. κενοτάϕιον, comp. di κενός «vuoto» e ταϕός «tomba»]. Tomba vuota e, più comunem., monumento sepolcrale, innalzato in onore di qualche illustre defunto, senza che il suo cadavere vi sia effettivamente sepolto: il c. di Dante nella chiesa di S. Croce in Firenze.</p>

<p><b>cenozoico</b> = era geologica alluale, na avuto inzio 65 milioni di anni fa ed è caratterizzata da una flora dominata dalle angiosperme e una fauna dominata dai mammiferi. Durante questa era si sono formate le catene montuose più recenti come le Alpi e l'Himalaya. È suddivisa in due periodi: Terziario e P Quaternario.</p>

<p><b>censóre</b> s. m. [dal lat. censor -oris, der. di censere: v. censire]. – 1. Nella Roma antica, nome dei due magistrati incaricati di compiere il censimento (e in seguito addetti anche al controllo della condotta morale e civile dei cittadini, all’amministrazione dei beni dello stato, alla costruzione di opere pubbliche). 2. Nell’età medievale e moderna, funzionario preposto all’abbondanza; magistrato incaricato di vigilare sulle elezioni, sulla sicurezza pubblica, sulla legittimità di determinati provvedimenti, sulla necessità di certe spese, ecc. 3. Chi, per incarico dello Stato o della Chiesa, ha l’ufficio di rivedere scritti, componimenti drammatici, pellicole cinematografiche, per giudicare se possa esserne permessa la pubblicazione o rappresentazione. 4. Colui che, in alcune accademie, aveva o ha ancora l’incarico di esaminare gli scritti che devono essere letti o pubblicati negli Atti accademici. 5. Nei convitti, il superiore che più direttamente sorveglia la disciplina dei convittori; in partic., nei convitti annessi agli istituti d’istruzione tecnica e a quelli a indirizzo agrario, c. di disciplina, qualifica del personale di vigilanza. 6. Nel linguaggio com., per lo più iron. o spreg. (spec. nelle locuz. fare il c., erigersi a c.), persona che critica e biasima i costumi, le azioni, le opere altrui, spesso più per malignità che a fin di bene: era poi un rigido c. degli uomini che non si regolavan come lui (Manzoni). Con questo sign., si ha anche il femm. censora.</p>

<p><b>céppo</b> s. m. = [lat. cĭppus «palo di palizzata, cippo»; cfr. cippo]. – 1. a. Parte inferiore, piede, delle piante legnose, da cui si alza il tronco e da dove si diramano le radici e spesso nascono molti polloni; è detto anche ceppone, ciocca, ciocco. b. Grosso pezzo di tronco, reciso e pareggiato, che serve per sedervisi o per compiervi sopra qualche lavoro (spezzare la carne, sostenere l’incudine, ecc.); in partic., il toppo su cui si mozzava il capo ai condannati a morte. c. Pezzo di tronco d’albero o grosso ramo che si brucia sul focolare o nel caminetto, ciocco: Gira su’ c. accesi Lo spiedo scoppiettando (Carducci); mettere un c. sul fuoco; ardere un ceppo. d. Per antonomasia, il ciocco, per lo più di quercia, che arde nel focolare la notte di Natale (ovvero, secondo i luoghi, da Natale all’Epifania); in Toscana, attraverso questa accezione, il vocabolo è entrato in una fraseologia particolare relativa al periodo natalizio: festa del c., Pasqua di c., o assol. C. (o c.), la festività del Natale e più propriam. la notte della vigilia; fare il c., festeggiare il Natale; fare buon c., passare bene le feste natalizie; prov., chi fa il C. al sole, fa la Pasqua al fuoco, se c’è il sole per Natale, è probabile che per Pasqua piova; anche il periodo delle feste: essere vicini a c.; le vacanze di c.; trascorrere il c. in famiglia. Personificato, il Babbo Natale che la sera della vigilia, secondo la tradizione, porta doni ai bambini: state buoni, figliuoli, che stasera viene il C.; che t’ha portato il C.?; altrove si fa percuotere dai bambini il ciocco stesso sul focolare (battere il c.), e si fanno piovere di nascosto i regali. Quindi anche, in genere, regalo, strenna di Natale: da due anni si scordava di dargli il C. (Fucini). 2. Usi fig.: a. Persona stolida, balorda (per metafora tratta dalla durezza e immobilità del ceppo) o, più spesso, uomo tardo, lento a muoversi: figurarsi s’io voglio star qui un’ora a giocare a bazzica con questo c. (Goldoni); e in varie locuz.: parere un c., star lì come un c., stare immobile, o mostrarsi inesorabile; restar lì come un c., sbalordito; avere la testa come un c., dura; oggi ho la testa che mi pare un c., intontita. b. Capostipite di una famiglia; origine, principio di una stirpe (per l’uso araldico di raffigurare l’evoluzione di una stirpe con l’albero genealogico): Ruggier, che fu di voi E de’ vostri avi illustri il c. vecchio (Ariosto); essere d’antico c., di c. regale; uscire dal medesimo c.; la madre mia, Che dal c. di Priamo è discesa (Caro). Anche stirpe, lignaggio: i più de’ patrizi ... non furono di c. italico, discendendo dai barbari della Germania (Gioberti); era egli di c. paesano (I. Nievo). c. In antropologia fisica, la categoria sistematica in cui è incluso un complesso di forme razziali abbastanza simili per poterle ritenere derivate da antenati comuni, e presentanti un modello morfologico omogeneo nettamente differenziato da quello degli altri ceppi. Così, per es., il ceppo negride appartiene al ramo negroide, e comprende le razze sudanese, nilotica, cafra, ecc. d. In biologia, popolazione di organismi da laboratorio (drosofila, topi, granoturco, muffe, ecc.) della stessa specie, provenienti da progenitori comuni, tutti portatori di uno o più caratteri ereditarî particolari (detti marcatori), che si utilizzano per la sperimentazione; c. batterico, quello selezionato per una certa mutazione. e. Altre metafore, tratte dal sign. fondamentale della parola: su questo c. della Sicilia venivano a innestarsi i saraceni, i normanni (Abba); la società ... domestica ... unisce a un sol c. tutti gli sparti rami della generazione (Tommaseo). Anche nucleo, gruppo in genere: ceppi di case sparse tra i castagni (Pirandello). 3. Grosso pezzo di legno (e per estens. anche blocco d’altra materia), che costituisce parte di un congegno: c. dell’aratro, parte che gli serve di base; c. della campana, l’armatura che la tiene sospesa, più comunem. detta mozzo; c. della pialla, il blocco di legno nel quale è imbiettato il ferro della pialla; c. della croce, base di legno o d’altro in cui la croce è confitta; c. del freno, organo di vario materiale (ghisa, lamiera, legno, ecc.) che, nei freni ad attrito, esercita lo sforzo frenante contro la ruota; c. dell’àncora, grossa e pesante traversa, di legno o di ferro, posta sul fuso dell’ancora vicino alla cicala, perpendicolarmente al piano delle marre, la quale, quando l’ancora cade sul fondo, si adagia orizzontalmente, e permette a una delle marre di penetrare nel fondo facendovi buona presa. 4. ant. C. dell’orecchio, denominazione pop. della regione mastoidea. 5. Al plur.: a. Grossi arnesi di legno dentro cui si serravano i piedi dei prigionieri: mettendogli i piedi la notte ne’ c. (M. Villani). b. estens. Catene: di ceppi carche Avea le man (Alfieri). c. fig. Prigionia, schiavitù, asservimento: uscire dai c., esser liberato dai c., uscire dalla prigionia, da una schiavitù; rompere i c., liberarsi da una tirannia. 6. Roccia sedimentaria, conglomerato costituito da ciottoli tenuti insieme da cemento arenaceo, formatosi nel quaternario antico lungo il corso dei fiumi nell’alta pianura lombarda; è detto c. rustico se a grossi elementi, c. mezzano o gentile se a elementi medî o minuti, e viene adoperato come materiale edilizio da rivestimento. 7. ant. Cassetta con una fessura come nel salvadanaio, usata per raccogliere le elemosine e in alcuni luoghi per introdurvi il denaro delle multe o delle gabelle. ◆ Dim. cepperèllo (v.), ceppatèllo (v.); accr. ceppóne (in botanica, lo stesso che ceppo); pegg. ceppàccio.</p>

<p><b>cimitero</b> /tʃimi'tɛro/ (ant. e poet. cimiterio, ant. cemeter[i]o) s. m. [dal lat. tardo coemeterium, gr. κοιμητήριον "dormitorio, cimitero"]. - 1. [luogo destinato alla sepoltura dei morti] ≈ (archeol.) necropoli, (archeol.) sepolcreto. 2. (fig.) [luogo silenzioso, abbandonato] ≈ deserto, mortorio.</p>

<p><b>cirro</b> = s. m. [dal lat. cirrus «ricciolo, frangia, viticcio»; col sign. 2, il termine è stato introdotto nella terminologia scient. dal meteorologo ingl. L. Howard nel 1803]. 1. letter. Ricciolo, ciocca di capelli inanellati: Quinzio [Cincinnato], che dal cirro Negletto fu nomato (Dante); i c. delle capellature ribelli (D’Annunzio). 2. Tipo di nube bianca di alta quota (superiore a 6000 m alle medie latitudini), di struttura fibrosa, trasparente, di forma irregolare, per lo più arricciata e ritorta, costituita di sottili aghi di ghiaccio; precede spesso il fronte d’una zona ciclonica e viene detta, dai marinai, coda di gatto. 3. In botanica, organo (detto anche comunem. viticcio) di attacco o di sostegno delle piante angiosperme rampicanti non volubili, derivato da metamorfosi del caule (come nella vite), delle foglie (nelle leguminose) o di radici (nella vaniglia). Cirro-ventosa, cirro che aderisce al sostegno mediante espansioni terminali (vite del Canada). 4. In zoologia, nome di formazioni di diversa natura: a. Organi di movimento grossi e appuntiti, costituiti da pennelli di ciglia agglutinate, localizzati sulla faccia ventrale dei ciliati ipotrichi e che si muovono come vere zampette. b. Corte appendici tentacolari inserite sui parapodî degli anellidi, che possono funzionare come organi tattili o essere trasformate in branchie arborescenti o assumere, come accade nelle specie natanti, la forma di membrane foliacee o, come in quelle reptanti, di scaglie dorsali. c. Trasformazioni pluriarticolate e munite di setole delle zampe toraciche dei cirripedi, i cui movimenti ritmici determinano la corrente d’acqua utile alla respirazione e al nutrimento. d. Organo copulatore di alcuni molluschi e trematodi (vermi piatti).</p>

<p><b>citologìa</b> s. f. [comp. di cito- e -logia]. – Disciplina biologica che studia la struttura e le funzioni delle cellule animali e vegetali come entità morfologiche e fisiologiche fondamentali degli organismi viventi, la loro formazione, il loro comportamento, i loro attributi, nonché la natura e la funzione dei singoli costituenti cellulari, tra cui particolare importanza assume il nucleo (oggetto di studio della citologia nucleare o cariologia). Lo studio delle cellule si avvale in genere dei metodi della tecnica microscopica, con varî accorgimenti di colorazione e di illuminazione.</p>

<p><b>clavìcola</b> s. f. [dal lat. clavicŭla, dim. di clavis «chiave»]. – In anatomia umana, osso lungo, pari, in forma di S allungata, che si articola trasversalmente tra la scapola e lo sterno, al di sopra della prima cartilagine costale.</p>

<img src="img/clavicola.png" alt="clavicola"/>

<p><b>commendàbile</b> agg. [dal lat. commendabĭlis], letter. – Degno di essere commendato, cioè approvato, lodato o raccomandato: l’orazione è c. per li suoi molti buoni effetti (Cavalca).</p>

<p><b>commendévole</b> agg. [der. di commendare], letter. – Commendabile, lodevole: è una prova c., se non in tutto in tutto plausibile (Carducci).</p>

<p><b>compito</b> /kom'pito/ agg. [part. pass. di compire]. - [pieno di garbo] ≈ cortese, educato, garbato, gentile, signorile. ↔ maleducato, scortese, screanzato, sgarbato, villano.</p>

<p><b>concertare</b> v. tr. [dal lat. concertare «gareggiare», comp. di con- e certare «lottare, contendere»] (io concèrto, ecc.). 1. Stabilire, preparare un’azione, un’impresa o altro, di comune accordo fra più persone e per lo più in segreto: c. un programma d’azione; hanno concertato una truffa ai suoi danni; Renzo ... concertò con le donne, o piuttosto con Agnese, la grand’operazione della sera (Manzoni). Nell’intr. pron., accordarsi insieme per fare qualche cosa: si sono concertati di (o per) fargli uno scherzo. 2. In musica: a. Preparare un complesso di musicisti all’esecuzione d’un pezzo musicale: c. un preludio; il direttore stava concertando la sinfonia. b. Accordare fra loro gli strumenti per l’esecuzione d’un pezzo: c. i legni con gli ottoni, c. i violoncelli e i bassi con le viole, e sim. ◆ Part. pres.</p>

<p><b>concrezióne</b> s. f. [dal lat. concretio -onis, der. di concrescĕre «coagularsi»]. – 1. In genere, ogni aggregamento di sostanze minerali. In partic., c. minerali, aggregati cristallini a struttura granulare o fibrosa, originatisi, per deposito di sostanze a intervalli successivi, da soluzioni acquose mineralizzate, con conseguente zonatura resa evidente dalla presenza di superfici di discontinuità talvolta accompagnate da colorazioni diverse. 2. In medicina, deposito di materiale organico o inorganico in una cavità naturale del corpo (calcoli) o nell’intimo di un tessuto (calcinosi, ecc.). 3. Accrescimento per aggiunta, per giustapposizione di altri elementi. In linguistica, sinon. di agglutinazione, limitatamente a casi particolari come la fusione dell’articolo (per es. il region. loppio, specie di acero, da l’oppio).</p>

<p><b>concussióne</b> s. f. [dal lat. concussio -onis «scossa, eccitamento», che nel lat. tardo prese il sign. di «pressione indebita, estorsione», der. di concutĕre «scuotere»]. – 1. Reato del pubblico ufficiale che, abusando della sua qualità o delle sue funzioni, costringe (c. violenta) o induce (c. implicita o fraudolenta) taluno a dare o a promettere indebitamente a lui, o a un terzo, denaro o altra utilità, anche di natura non patrimoniale. 2. Con riferimento al sign. lat. del verbo concutĕre «sbattere, agitare insieme», sono definiti a concussione gli strumenti musicali idiofoni a percussione costituiti da elementi che battono uno contro l’altro; ne fanno parte, per es., le castagnette (o nacchere). 3. ant. Scossa violenta, agitazione.</p>

<p><b>condiscendènte</b> agg. [part. pres. di condiscendere]. – Facile a condiscendere, arrendevole: è una persona gentile e condiscendente; essere, mostrarsi c. con o verso qualcuno.</p>

<p><b>consecutio temporum</b> ‹konsekùzzio tèmporum› locuz. lat. (propr. «correlazione dei tempi»), usata in ital. al femm. – Complesso delle norme che nel latino classico regolano la scelta del tempo del congiuntivo nella proposizione dipendente in base al tempo della proposizione reggente. Con senso più ampio, l’espressione è talora usata per indicare le norme che regolano in genere i rapporti temporali del verbo nell’interno del periodo sia latino sia dell’italiano e di altre lingue.</p>

<p><b>conquìbus</b> (o <b>cumquìbus</b>) s. m. [latinismo scherz., da <i>cum quibus</i> «con quali», sottint. <i>nummis</i> «denari» o sim.]. – Denaro, quattrini: i desiderî non bastano, ci vuole il c.; e dove lo troviamo il c.?; don Gesualdo ha il cuore più grande di questa chiesa! ... e i conquibus anche! (Verga).</p>

<p><b>contingente</b> /contingènte/ agg. e s. m. [dal lat. contingens -entis, part. pres. di contingĕre «toccare, ottenere, succedere», comp. di con- e tangĕre «toccare»]. – 1. agg., ant. a. Che tocca, tangente, contiguo. b. Spettante: la parte c. a voi; porzione che giustamente lor fu c. (Boccaccio). 2. s. m. a. Parte assegnata o imposta come contribuzione, quota di ripartizione, porzione che tocca a ciascuno, e sim.: ho già versato il mio c.; c. d’importazione, ammontare massimo fissato dallo stato all’importazione (assai raram. all’esportazione) di uno o più prodotti entro date unità di tempo. Anche in senso estens., una certa quantità del tutto: la fabbrica ha prodotto un primo c. di tubi. b. Nel linguaggio milit., in passato, c. di leva, il complesso dei giovani di una classe chiamati alla leva; c. alle armi, il totale degli uomini che si trovano sotto le armi in un dato momento; c. in congedo, l’insieme dei militari appartenenti alle classi in congedo. Più genericam.: un primo c. di truppe è già arrivato al fronte. 3. agg. In filosofia, accessorio, eventuale, accidentale (contrapp. a necessario); anche nell’uso com., di ciò che si verifica casualmente, in una particolare circostanza: per cause c., in situazioni contingenti. Come sost., il contingente, tutto ciò che è accidentale, che può non essere, opposto al necessario.</p>

<p><b>contumacia</b> /contumàcia/ s. f. [dal lat. contumacia, der. di contŭmax: v. contumace] (pl., raro, -cie). – 1. Nel diritto processuale penale, situazione di un imputato che, essendo stato citato in giudizio, si astiene dal comparire al dibattimento; nel diritto processuale civile, situazione della parte che si astiene da ogni attività processuale in un processo da essa iniziato o contro di essa promosso. 2. Segregazione (detta anche quarantena) nella quale si tengono per un determinato periodo persone, merci o oggetti provenienti da zone infette e perciò sospetti di portare in sé l’infezione: essere, mettere, tenere in c.; nel momento di cui parliamo, il lazzeretto non serviva che per deposito delle mercanzie soggette a c. (Manzoni). In partic., il periodo di completo isolamento sanitario al quale sono obbligate le navi provenienti da luoghi infetti da malattie contagiose: c. di osservazione, durante la quale la nave può restare anche in un porto comune; c. di rigore, quando la nave deve sostare in un’apposita stazione sanitaria. 3. ant. a. Disobbedienza ostinata, ribellione: in c. della Chiesa, in condizione di scomunicato, fuori della comunione della Chiesa: quale in c. more Di Santa Chiesa, ancor ch’al fin si penta ... (Dante). b. Di corpi materiali, resistenza opposta a pressione o ad altro, scarsa malleabilità, tenacia.</p>

<p><b>contravvenzione</b> s. f. [dal lat. giur. mediev. contraventio -onis; v. contravvenire]. – In genere, atto (o omissione) con cui si contravviene a un precetto contenuto in una norma giuridica, e che in genere offende gli interessi amministrativi dello stato, per cui è dalla legge considerato reato punibile con l’arresto o l’ammenda (distinguendosi in ciò dal delitto, che comporta la multa o la reclusione): c. a una disposizione del regolamento comunale; cadere in c.; incorrere in una c.; dichiarare in c., contestare una contravvenzione. Nell’uso corrente il termine indica non tanto la trasgressione in sé quanto il fatto della contestazione, e l’oblazione stessa con cui in particolari casi (trasgressione di alcune norme di circolazione stradale, di regolamenti comunali sull’edilizia, ecc.) è possibile estinguere la contravvenzione: elevare c.; fare una c.; pagare la contravvenzione.</p>

<p><b>contrito</b> agg. [dal lat. contritus, part. pass. di conterĕre «stritolare, logorare, consumare»; nel sign. fig., dal lat. eccles.]. – 1. ant. Stritolato, tritato. 2. Profondamente addolorato e pentito di una colpa o di un fallo commesso, soprattutto come sentimento religioso: essere, mostrarsi c.; contrita d’ogni suo peccato, divotamente si confessò (Boccaccio).</p>

<p><b>contrizióne</b> s. f. [dal lat. tardo, eccles., contritio -onis, der. di contritus: v. contrito]. – Sentimento di vivo dolore e di sincero pentimento per colpe commesse, soprattutto in trasgressione alle leggi della morale cristiana: provare, sentire c., viva c.; fare atto di c., dichiarare il proprio pentimento; con accezione specifica, atto di c., o di dolore, la preghiera che esprime la propria contrizione, e che di norma si recita dopo la confessione dei peccati nel sacramento della penitenza. In teologia, la contrizione è considerata pentimento perfetto, e contrapposta all’attrizione che è invece pentimento imperfetto perché determinato da paura della pena.</p>

<p><b>converso</b> = s.m 1 Fratello laico che vice in convento sbrigando vari servizi 2 ant. Uomo convertito al monachesimo ETIM dal lat. mediev. eccl. convèrsum "convertito". part. pass di convèrtere "convertire" sec. XIV</p>

<p><b>convèsso</b> = [agg. Der. del lat. convexus, da convehere "raccogliere insieme, condurre"] [LSF] Che si presenta ricurvo all'infuori come, per es., l'esterno di una sfera; è il contrario di concavo. ◆ Angolo c.: ogni angolo minore di un angolo piatto. </p>

<p><b>còpra</b> = s. f. [dal port. copra, voce di origine indostana]. Mandorla della noce di cocco essiccata, che si presenta in spicchi o pezzi coriacei e irregolari, da cui si estrae l’olio di cocco detto anche olio di copra.</p>

<p><b>corazziere</b> = s.m. Nei secc. XVI-XVII, soldato a cavallo armato di lancia e minito di corazza; oggi, carabiniere della guardia d'onore del Presidente dell Repubblica 2 fig. Uomo alto e robusto - ETIM deriv. di corazza con -iere, calco del francese cuirassier- sec. XVII</p>

<p><b>cùbito</b> = s. m. [dal lat. cubĭtus o cubĭtum «gomito» e misura di lunghezza]. 1. a. letter. Gomito: a forza di cubiti si fanno far strada a tutti (B. Castiglione); il tuo licor gli cade, Nell’ondeggiar del c., sul mento (Zanella). b. In anatomia, una delle due ossa lunghe dell’avambraccio, detta anche ulna; per estens., il gomito nel suo complesso come nelle locuz. c. valgo e c. varo, indicanti due anomali atteggiamenti del gomito. 2. a. Unità di misura di lunghezza in uso anticamente presso varî popoli del bacino del Mediterraneo, in partic. presso i Greci e i Romani, ove corrispondeva a 444 mm. b. Antica unità di distanza angolare celeste usata dagli astronomi arabi.</p>

<p><b>cubitièra</b> = s. f. [der. di cubito]. Parte dell’armatura medievale che proteggeva il gomito consentendo il movimento dell’avambraccio.</p>

<p><b>curato</b> s. m. [dal lat. mediev. curatus, der. di cura «cura (d’anime)»]. In senso generico, chi esercita la cura d’anime (quindi sinon. di parroco). In partic., nel linguaggio canonico, il cappellano, cioè il sacerdote che aiuta il parroco nella cura delle anime; anche il sacerdote che, dentro i confini della parrocchia, ha la propria chiesa e un territorio determinato dove esercita la cura d’anime con poteri quasi parrocchiali; oppure il sacerdote che in un territorio, non costituito canonicamente in parrocchia, esercita tutti i diritti e le funzioni parrocchiali.</p>

<p><b>crisma</b> s. m. [dal lat. tardo chrisma, gr. χρῖσμα «unguento, unzione», der. di χρίω «ungere»] (pl. -i). 1. Uno degli olî santi, consacrati dal vescovo ogni anno il giovedì santo: è costituito da una mescolanza di olio d’oliva e di balsamo e viene usato nell’amministrazione di alcuni sacramenti (battesimo, cresima), nella consacrazione dei vescovi, della chiesa, dell’altare, ecc. 2. In senso fig., per lo più scherz., approvazione, convalida da parte di un superiore, dell’autorità competente e sim.: il progetto ha ricevuto il c. del direttore; anche al plur.: è stato eletto con tutti i c., in piena regola, con tutti gli atti che servono a convalidare l’elezione.</p>

<p><b>crocìfero</b> (raro crucìfero) agg. e s. m. [dal lat. tardo crucĭfer -fĕri, comp. di crux -ucis «croce» e -fer «-fero»]. – 1. agg. Che porta la croce: asta c., antenna c., asta che sostiene una croce, o termina nella parte superiore a forma di croce. 2. s. m. Portatore di croce; in partic., l’accolito che, secondo il prescritto del nuovo Caerimoniale episcoparum (1984) precede le processioni liturgiche, in chiesa e fuori, portando la croce. Al plur., crociferi, denominazione, come crocigeri, di appartenenti a varî ordini religiosi contraddistinti da una croce di panno sul petto dell’abito o dall’uso di portare in mano una croce.</p>

<p><b>de- ⟨dé⟩</b> [dal lat. de, de-]. – 1. Prefisso, soprattutto verbale, che si trova in molte voci di derivazione latina, nelle quali indica ora allontanamento (per es. deviare, deportare), ora abbassamento o movimento dall’alto in basso (per es. degradare, deprimere, declinare), ora privazione (per es. dedurre, detrarre; cfr. anche demente), ora ha valore negativo (per es. decrescere), ora serve soltanto alla formazione di verbi tratti da sostantivi o aggettivi oppure, con funzione intensiva o con sign. particolari, da altri verbi (per es. decurtare, designare, determinare, ecc.). In verbi di formazione recente, spesso formati sull’esempio del francese, corrisponde per lo più a dis- o s- (per es. demoralizzare, denaturare; va notato che in francese il pref. dé- corrisponde non all’ital. de- ma a dis-1, essendo derivato dal lat. dis-, e indica separazione, privazione o azione contraria); in qualche caso serve a formare doppioni dotti di voci già esistenti (cfr. demagliare, defogliare, degusciare di fronte a smagliare, sfogliare, sgusciare). 2. In chimica, prefisso con cui si indica la sottrazione di uno o più atomi, o radicali, o altri gruppi atomici, o molecole (per es. decarbossilazione, sottrazione di gruppi carbossilici; dealchilazione, decalcificazione; ecc.). Talvolta, di fronte a vocale, il prefisso de- diviene des-, come in desaminazione (variante di deaminazione).</p>

<p><b>dedalo</b> /'dɛdalo/ s. m. [dal fr. dédale, dal nome di Dedalo, mitico costruttore del labirinto di Creta]. - [sistema complesso di vie in cui è facile perdersi: cacciarsi in un d. di viuzze] ≈ groviglio, intreccio, intrico (di vie), labirinto.</p>

<p><b>deferènza</b> s. f. [dal fr. déférence, der. di déférer (con il sign. 2 di deferire)]. – Rispetto ossequioso e condiscendente dimostrato con atti o con parole a persona ritenuta superiore per grado, funzione, autorità, o anche soltanto di maggiore età e esperienza: mostrare d.; ascoltare con d.; essere pieno di d. per o verso i proprî maestri.</p>

<p><b>desultòrio</b> agg. [dal lat. desultorius; v. desultore], letter. – Che salta, atto a saltare, abile nel salto. Più com. in usi fig.: prosa d., immaginazione d., tutta sobbalzi e acrobazie. ◆ Avv. desultoriaménte, in modo desultorio, a sbalzi: procedere desultoriamente (nel racconto, nel ragionamento).</p>

<p><b>delfino</b><sup>2</sup> s. m. [adattam. del fr. dauphin, in origine soprannome, in seguito titolo]. – Titolo con cui s’indicò nel medioevo, a partire da Guigo IV d’Albon (1098-1142), il signore del Delfinato, antica provincia francese, e in seguito attribuito all’erede diretto al trono di Francia. In senso fig., per lo più scherz., chi è designato o destinato a succedere in qualche altissima carica o dignità non ereditaria, o chi, per essere il discepolo prediletto di un uomo politico, si presume debba succedergli.</p>

<p><b>demagogìa</b> s. f. [dal gr. δημαγωγία; v. demagogo]. – In origine, genericam., arte di guidare il popolo; in seguito (già presso gli antichi Greci), la pratica politica tendente a ottenere il consenso delle masse lusingando le loro aspirazioni, spec. economiche, con promesse difficilmente realizzabili: fare della d.; discorsi che sono pura d.; rifuggire da ogni forma di demagogia. Anche, il regime politico basato su tale metodo, che rappresenta la forma corrotta della democrazia o una simulazione di questa.</p>

<p><b>denuncia</b> [de-nùn-cia] s.f. (pl. -ce o -cie) = 1 dir. Atto, normalmente facoltativo, con cui si informa l'autorità giudiziaria di un reato: fare, sporgere d. contro qlcu.; ritirare una d.; estens. dichiarazione con cui si denuncia un danno a chi, per contratto, è tenuto a risarcirlo: fare la d. all'assicurazione 2 burocr. Atto in cui si dichiara alla pubblica autorità qlco. che attiene alla vita civile SIN dichiarazione: d. di matrimonio || d. dei redditi, dichiarazione resa annualmente dal contribuente, in cui sono riepilogati tutti i redditi imponibili percepiti nell'anno ai fini della determinazione dell'imposta dovuta 3 Segnalazione alla pubblica opinione di un fatto, un atteggiamento ritenuto negativo e riprovevole: d. della politica fiscale del governo 4 dir. Atto con cui si dichiara la nullità di un accordo SIN disdetta: d. di un'alleanza  sec. XIII</p>

<p><b>dïàteṡi</b> s. f. [dal gr. διάϑεσις «disposizione», dal tema di διατίϑημι «disporre»; cfr. lat. tardo diathĕsis «malattia» e in partic. «flussione degli occhi»]. 1. In linguistica, categoria grammaticale del verbo che esprime la relazione tra il verbo stesso e il soggetto agente, e a cui corrisponde una flessione verbale specifica: d. attiva, passiva (e, con riferimento soprattutto ai verbi greci, d. media); nella grammatica scolastica, è più com. il sinon. forma. 2. In medicina, complesso di caratteri costituzionali e funzionali (neurovegetativi, endocrini, psichici, ecc.) che si rivela con predisposizione, per lo più ereditaria, a presentare determinati ordini di manifestazioni patologiche: d. linfatica, d. essudativa, d. allergica, d. urica, d. emorragica, ecc., a seconda dei fenomeni morbosi che le caratterizzano.</p>

<p><b>dïàtriba</b> (o diatrìba) s. f. [dal lat. tardo diatrĭba, gr. διατριβή, propr. «impiego, consumo del tempo», der. di διατρίβω «consumare»; la variante diatrìba, più com. nell’uso corrente, è dovuta all’influenza del fr. diatribe]. – 1. Conversazione o conferenza di contenuto filosofico, diretta dagli antichi filosofi a un pubblico più vasto di quello ristretto della scuola, e pertanto di tono più popolare e rivolta con preferenza a questioni di etica. 2. a. Scritto o discorso, per lo più lungo, di tono aspramente polemico: fece una violenta d. contro il governo; l’articolo era un’accesa d. contro la progettata riforma fiscale. b. estens., fam. Forte rabbuffo, strapazzata; rimprovero lungo e noioso (sinon. del più com. predica in senso fig.); discussione inutile.</p>

<p><b>Didone</b> (gr. Διδώ, lat. Dido -onis) Leggendaria regina fenicia (il nome fenicio era ῾Allīzāh, Elissa, "la gioconda"), figlia del re di Tiro, Muttone. Dopo che il ricchissimo suo zio e sposo Sicherba (Sicheo) fu per le sue ricchezze ucciso dal fratello di Didone, Pigmalione, ella fuggì in Africa, dove acquistò dal principe indigeno Iarba, con l'inganno della pelle di bue tagliata in sottilissime strisce, un ampio terreno, su cui fondò Cartagine, e ne divenne regina (detta dagl'indigeni Διδώ o Δειδώ dal suo lungo errare). Si sarebbe poi uccisa per restar fedele alla memoria di Sicheo, quando Iarba pretese di sposarla. Ma già Nevio mette la leggenda di Didone in relazione con quella di Enea, e Virgilio nell'Eneide fa che Didone, per intervento di Venere, s'innamori dell'eroe troiano profugo a Cartagine, si unisca a lui in una grotta durante una caccia interrotta dalla tempesta, e poi, abbandonata dall'eroe, si uccida sul rogo imprecando contro Enea. Questa versione della leggenda è poi ripresa da Ovidio, Silio Italico e altri. Durante il Medioevo e l'età moderna, la Didone della tradizione letteraria non si discosta sostanzialmente da quella virgiliana: così nell'Inferno di Dante, nella Tragedy of Dido di Chr. Marlowe e Th. Nash (1594), nella tragedia Didon se sacrifiant di A. Hardy (1603), nell'opera musicale Dido and Aeneas di H. Purcell (1689), nel melodramma Didone abbandonata (1724) del Metastasio, con musica di D. Sarro, che ebbe una grande fortuna e fu di nuovo musicato tra gli altri, da T. Albinoni (1725), da B. Galuppi (1741), da N. Jommelli (1746), da G. Paisiello (1794) e da S. Mercadante (1823). Al tema di Didone abbandonata sono ispirate anche un'opera musicale di D. Scarlatti, contemporanea alla Didone abbandonata del Metastasio (1724), un balletto di G. Angiolini (1773) e di S. Viganò (1821), una cantata di G. Rossini (1811) e una sonata di M. Clementi (1831). In età umanistica il Petrarca fu tra i primi a respingere, anche dal punto di vista cronologico, la versione virgiliana del mito e a restituire a Didone il vanto della fedeltà (Trionfo della Pudicizia, 10-13; 154-159).</p>

<p><b>digerìre</b>  propr. «distribuire»: digerere separare e distribuire, composto di <i>dis</i> separazione e gerĕre portare.</p>

<p><b>dileggio</b> s. m. [der. di dileggiare], letter. – Scherno, derisione, e le parole o gli atti con cui si schernisce: esporsi al d., ai d. della folla; parole, fischi, gesti di dileggio.</p>

<p><b>dinaro</b> = Unità monetaria dell’Algeria (suddivisa in 100 santeem), del Bahrein (suddivisa in 1000 fils), della Giordania (suddivisa in 1000 fils), dell’Iraq (suddivisa in 1000 fils), del Kuwait (suddivisa in 1000 fils), della Libia (suddivisa in 1000 dirham), della Macedonia (suddivisa in 100 deni), della Serbia (suddivisa in 100 para) e della Tunisia (suddivisa in 1000 milim).</p>

<p><b>dipòrto</b> s. m. [dal fr. (ant.) déport, deverbale di se déporter (v. diportarsi)]. Spasso, svago, ricreazione: fare una cosa per d.; prendere, pigliare diporto; è connesso per lo più con l’idea di movimento, quindi andare a d., passeggiare, fare una gita e sim. con lo scopo di svagarsi, per svago, e analogam. viaggiare per diporto. In passato, ebbe lo stesso sign. e uso che oggi ha sport, e tale sign. è rimasto tuttora nelle locuz. imbarcazione da d., naviglio da d., con cui vengono indicate genericam. le imbarcazioni (a vela, a motore o a remi) usate per crociere senza scopi commerciali o per competizioni sportive.</p>

<p><b>Disegno di legge</b> = proposta legislativa sottoposta all’esame del parlamento per la sua approvazione; può essere presentata dal governo, da un membro del parlamento, o da altro organo cui è riconosciuta dalla costituzione l’iniziativa legislativa.</p>

<p><b>dòlo</b> s. m. [dal lat. dolus «inganno, frode», e questo prob. dal gr. δόλος «astuzia»]. 1. Nel diritto privato, frode, inganno (accezione che il termine aveva anche nel diritto romano, contrapposto a violenza), e in partic., il comportamento di chi, traendo altri ingiustamente in errore, ne vizia il consenso inducendolo a un negozio giuridico quale non avrebbe voluto. 2. Nel diritto penale, la volontà cosciente di compiere un fatto che costituisce reato; si distingue in: d. diretto o intenzionale, rivolto allo scopo di cagionare l’evento, e d. eventuale o di mera previsione, quando si agisce non per cagionare, ma «anche a costo di cagionare» il previsto evento; d. d’impeto, non premeditato, e d. di proposito, la cui massima espressione è la premeditazione; d. concomitante, che guida tutto il processo esecutivo del delitto; d. antecedente, che sussiste soltanto all’inizio dell’attività esecutiva, oppure durante l’attività preparatoria; d. susseguente, che sorge dopo l’azione positiva non diretta a cagionare l’evento e consiste in un consapevole, volontario rifiuto di impedire l’evento stesso; inoltre: d. specifico, il fine specifico che il colpevole si propone di raggiungere, per sé o per altri, attraverso il reato.</p>

<p><b>dramatis personae</b> ‹dràmatis persòne› locuz. f. pl., lat. (propr. «personaggi del dramma»). – Espressione (che corrisponde al gr. τά τοῦ δράματος πρόσωπα) posta nelle edizioni di opere drammatiche in testa all’elenco dei personaggi, secondo un uso durato fino al sec. 17° e ripreso anche da qualche autore moderno (per es., D’Annunzio). Per estens. (letter. o scherz.), sono così indicate talora le persone che hanno avuto parte principale in qualche avvenimento.</p>

<p><b>dùttile</b> = agg. [dal lat. ductĭlis, der. di ducĕre «condurre», part. pass. ductus]. 1. Di materiale che può subire, sotto l’azione di forze di trazione, deformazioni plastiche rilevanti in modo da poter essere ridotto con facilità in fili o anche in fogli sottili: metalli d., come il rame, lo stagno, lo zinco, e, tra i metalli nobili, il platino, l’oro e l’argento. 2. fig. Arrendevole, malleabile: carattere d.; mente d., che apprende con facilità, che può applicarsi a studî diversi; stile, verso duttile. Con senso più concr., solo scherz. o iron.: verso lei Piega il d. collo (Parini). ◆ Avv. duttilménte, con duttilità: piegarsi, cedere duttilmente.</p>

<p><b>ecatómbe</b> s. f. [dal gr. ἑκατόμβη, comp. di ἑκατόν «cento» e βοῦς «bove»]. 1. Sacrificio di più vittime (anche non bovine) presso gli antichi Greci: secondo il significato etimologico, sacrificio di 100 buoi come quello che, unico in età storica, fu offerto da Conone dopo la vittoriosa battaglia di Cnido (394 a. C.). 2. fig. Strage: quella battaglia fu una e. (o, specificando, una e. di guerrieri, o sim.); scherz.: gli esami sono stati una vera e. quest’anno.</p>

<p><b>echinodermi</b> = (dal greco antico ἐχῖνος, echinos riccio e δέρμα, derma pelle) sono un phylum di deuterostomi marini. Il nome deriva dal fatto che essi spesso sono ricoperti da piastre calcaree. L'origine del phylum risale al Cambriano inferiore, le specie viventi sono circa 6.000. Questo phylum si compone di cinque principali tipi di animali: stelle marine, ricci di mare, cetrioli di mare, stelle fragili e crinoidi.</p>

<p><b>efebìa</b> s. f. [dal gr. ἐϕηβεία o ἐϕηβία, der. di ἔϕηβος «efebo»]. – Istituzione dell’antica Atene (ma attestata anche in altre città greche), in base alla quale i giovani liberi, all’età di 18 anni, venivano iscritti nelle liste di leva, e, dopo aver ricevuto sotto la sorveglianza di speciali magistrati elettivi un’educazione militare, letteraria e musicale, prestavano servizio nella difesa delle frontiere per un anno o due, dopo di che l’efebia era terminata e gli efebi prendevano posto tra gli altri cittadini.</p>

<p><b>efebico</b> /e'fɛbiko/ agg. [dal lat. tardo ephebĭcus, gr. ephēbikós] (pl. m. -ci). - 1. [di o da efebo: educazione e.] ≈ ‖ adolescenziale, giovanile. 2. (estens.) [che, non avendo ancora evidenziato del tutto i caratteri maschili, presenta tratti di femminilità nell'aspetto: un giovinetto di aspetto e.; una bellezza e.] ≈ (spreg.) donnesco, (spreg.) effeminato, femmineo, femminile, (lett.) muliebre. ↔ maschile, maschio, mascolino, virile.</p>

<p><b>efèbo</b> s. m. [dal lat. ephebus, gr. ἔϕηβος, comp. di ἐπί «sopra» e ἥβη «giovinezza»]. – Giovinetto, adolescente da poco entrato nella pubertà (in genere con riferimento alla Grecia antica; cfr. efebia): ogni anno le vergini e gli e. vengano all’ara e cantino il virgineo canto (D’Annunzio). Per estens., adolescente che ha aspetto e forme delicate, femminee.</p>

<p><b>ègida</b> s. f. [dal lat. aegis -ĭdis, accus. -ĭda, gr. αἰγίς -ίδος, prob. connesso con αἴξ αἰγός «capra»]. – 1. Specie di corazza protettiva, in forma di mantelletto di pelle di capra, con al centro la testa della Gorgone, che nella mitologia greca era portata in battaglia da Atena, da Zeus (detto perciò egìoco) e talora da altri dèi. 2. fig. Protezione, difesa, salvaguardia (quasi esclusivam. nella locuz. sotto l’e. di): porsi sotto l’e. della legge; sotto l’e. della propria innocenza, della coscienza pura; ne ha fatte di tutti i colori sotto l’e. del suo potentissimo zio.</p>

<p><b>ègira</b> (meno corretto <b>egìra</b>) = s. f. [dall’arabo hiǵra «emigrazione, secessione»]. L’abbandono della Mecca da parte di Maometto e il suo trasferimento a Medina, nel settembre dell’anno 622 d. C., avvenimento decisivo per le origini dell’Islam, e da cui ha preso inizio l’èra musulmana.</p>

<p><b>egotismo</b> s. m. [dall’ingl. egotism (da cui anche il fr. égotisme), der. del lat. ĕgo «io»]. – Atteggiamento psicologico (diverso dall’amor proprio e dall’egoismo) che consiste nel culto di sé e nel compiacimento narcisistico e raffinato della propria persona e delle proprie qualità.</p>

<p><b>elegìa</b> s. f. [dal lat. elegīa, gr. ἐλεγεία, der. di ἔλεγος (voce di etimo e sign. originario incerto) che indicò il distico elegiaco]. – 1. a. Nella letteratura greca e latina, componimento poetico in distici (esametro + pentametro) detti appunto elegiaci, in origine di argomento e tono vario e poi sempre più improntato a un tono, meditativo e malinconico, di compianto per una condizione d’infelicità di varia origine (morte o lontananza di persone care, amore non corrisposto, ecc.): le e. di Mimnermo, di Simonide, di Callimaco, ecc. (in Grecia), di Tibullo, Properzio, Ovidio, ecc. (in Roma). In epoca medievale e moderna, componimento di vario argomento, riproducente (in modo adeguato alla metrica volgare) il distico classico, o poesia di vario metro e persino prosa, caratterizzati dallo stesso tono sentimentale e lirico dell’elegia classica: l’Elegia di Arrigo da Settimello; l’Elegia di Madonna Fiammetta del Boccaccio; le Elegie romane di Goethe. b. In senso collettivo, la poesia elegiaca di una letteratura, di un periodo, o anche di un singolo autore: l’e. romana; l’elegia di Properzio. 2. Componimento vocale-strumentale sul testo di un’elegia, o anche solo strumentale, ispirato, in forme varie, al tono elegiaco.</p>

<p><b>elegìaco</b> agg. [dal lat. tardo elegiăcus, gr. ἐλεγειακός] (pl. m. -ci). – Di elegia, proprio dell’elegia: componimento, metro, genere e.; distico e., la strofa risultante dall’unione di un esametro dattilico e di un pentametro, caratteristica dell’elegia e dell’epigramma; verso e., o, come s. m., l’e., un e. (gr. ἐλεγεῖον, lat. elegēum), il secondo verso del distico, detto meno propriam. ma più comunem. pentametro; i poeti e. (anche s. m. pl., gli e.; per antonomasia, gli elegiaci latini: Cornelio Gallo, Tibullo, Properzio, Ovidio, ecc.); stile elegiaco. Per estens., mesto, doloroso: sentimenti elegiaci. ◆ Avv. elegiacaménte, non com., in tono elegiaco, secondo lo stile e il metro dell’elegia: cantare elegiacamente le proprie pene d’amore.</p>

<p><b>èmato-</b> (davanti a voc. anche èmat-) [dal gr. αἷμα -ματος «sangue»]. – Primo elemento di parole composte della terminologia scientifica, in cui significa «sangue, del sangue, sanguigno»; nei termini lat. scient. gli corrisponde haemato-. Cfr. emo-.</p>

<p><b>emènda</b> s. f. [der. di emendare], non com. – Atto ed effetto dell’emendare (riferito a persona) e dell’emendarsi, emendazione: scopo principale della pena dovrebbe essere l’e. del reo; più in partic., atto con cui si ripara un errore commesso (con sign. quindi simile a ammenda): Or vegno a’ tuoi richiami, ed ogni emenda Son pronto far (T. Tasso).</p>

<p><b>emendare</b> v. tr. [dal lat. emendare, der. di mendum «menda, difetto», col pref. e-1] (io emèndo, ecc.). – 1. a. Toglier via le mende, le imperfezioni, i difetti: e. lo stile; e. il proprio carattere. Di legge e sim., apportarvi delle modificazioni, nel corso della discussione parlamentare. Nella sistematica zoologica e botanica, ampliare o restringere e meglio definire l’àmbito di una specie o di altro gruppo istituito da un ricercatore precedente. b. In senso morale, correggere: e. gli uomini; e. qualcuno da un vizio, o i vizî di qualcuno; rifl., riferito a persona: devi emendarti da questo brutto difetto; ha promesso di emendarsi. c. In filologia, e. un testo, correggerlo congetturalmente dove la tradizione manoscritta non dia lezione accettabile. 2. In agraria, e. un terreno, correggerlo apportandovi gli elementi (argilloso, calcareo, siliceo, ecc.) di cui è privo o troppo povero. ◆ Part. pass. emendato, anche come agg.; in partic., nel sign. 1 c, testo emendato, edizione emendata, testo che, con la collazione dei codici o delle edizioni originali, o attraverso congetture di filologi, è stato purgato dagli errori commessi dai copisti.</p>

<p><b>encòmio</b> s. m. [dal lat. tardo encomium, gr. ἐγκώμιον, che è dall’agg. ἐγκώμιος «che si canta in una festa, in una processione», comp. di ἐν «in» e κῶμος «festa o processione con canti e danze»]. 1. Nella Grecia antica, canto celebrativo di azioni insigni; in seguito anche elogio in prosa di un personaggio illustre. 2. estens. a. Lode, per lo più pubblica o ufficiale, fatta solennemente da persona autorevole: fare, rivolgere un e.; ebbe per lui parole di e.; ricevette una lettera di e.; degno d’e.; azione, condotta che merita ogni e.; Vergin di servo e. (Manzoni). b. In partic., ricompensa al valore prevista dai regolamenti militari; può essere semplice, se rivolto verbalmente o per lettera, oppure solenne, se viene pubblicato sull’ordine del giorno dell’unità comandata da chi lo tributa, e in seguito trascritto nel libretto personale.</p>

<p><b>endocarpo</b> (o endocàrpio) s. m. [comp. di endo- e -carpo (o -carpio)]. – In botanica, la parte più interna del frutto, che può essere membranosa o legnosa (nel secondo caso è sinon. di nòcciolo).</p>

<p><b>Eneide</b> = (lat. Æenēis -eĭdos) Poema epico di Virgilio, in 12 libri, intorno a cui il poeta lavorò per gli ultimi dieci anni della sua vita (29-19 a.C.), senza peraltro giungere a dargli l'ultima mano.Argomento del poema è il racconto delle vicende di Enea (donde il titolo). Questi fugge da Troia in fiamme, portando via i Penati, il figlio Ascanio e, sulle spalle, il padre Anchise; con i Troiani superstiti salpa con venti navi da Antandro, e hanno inizio le sue peregrinazioni; approda successivamente nella Tracia, a Delo, a Creta, in Sicilia (dove muore Anchise), sulle coste dell'Africa, presso la regina Didone, indi in Italia, a Cuma, donde discende nell'Averno, per giungere infine nel Lazio (l. 1°-6°). Qui è accolto da Latino, re dei Laurenti, che gli promette in sposa la figlia Lavinia, già promessa a Turno re dei Rutuli. Di qui ha origine la guerra tra Enea, aiutato da Evandro, re di Pallanteo, e Turno, soccorso dai principi italici, finché questi cade ucciso in duello da Enea (l. 7°-12°).</p>

<p><b>episcòpio</b> = s. m. [dal lat. tardo episcopiūm, gr. ἐπισκοπεῖον, der. di ἐπίσκοπος «vescovo»], letter. La dimora e la curia del vescovo; vescovado.</p>

<p><b>epistemologìa</b> s. f. [dall’ingl. epistemology (comp. del gr. ἐπιστήμη «conoscenza scientifica» e -logy «-logia»), termine coniato (1854) dal filosofo scozz. J. F. Ferrier]. Nella filosofia del sec. 19°, la parte della gnoseologia che più in particolare si occupava dei metodi e dei fondamenti della conoscenza scientifica. In un’accezione più moderna e corrente, che prescinde dalla priorità dell’indagine gnoseologica e preferisce insistere sull’esemplarità della scienza positiva, s’intende per epistemologia l’indagine critica intorno alla struttura e ai metodi (osservazione, sperimentazione e inferenza) delle scienze, riguardo anche ai problemi del loro sviluppo e della loro interazione, sinon. quindi di filosofia della scienza; può riferirsi anche all’analisi critica dei fondamenti di singole discipline: epistemologia della matematica, e. della fisica, ecc., o della conoscenza in quanto tale (e. genetica, e. evoluzionistica).</p>

<p><b>epitèlio</b> s. m. [dal lat. scient. <i>epithelium</i> (comp. di epi- e del gr. ϑηλή «capezzolo»), usato in origine per indicare la pelle che copre il capezzolo e poi con sign. più esteso]. Tessuto che riveste la superficie esterna o tappezza cavità interne del corpo degli organismi animali: è costituito da cellule di forma regolare, quasi geometrica, addossate le une alle altre, con scarsa sostanza intercellulare e prive di vasi. Dal punto di vista fisiologico, si distinguono tre tipi: epitelî di rivestimento, che adempiono alla funzione di protezione o assorbimento, e si classificano a seconda degli strati di cellule che li compongono (e. pavimentoso semplice, stratificato, ecc.), della forma delle cellule (e. cubico, cilindrico, ecc.), e anche della presenza sulla loro superficie libera di cuticole o ciglia (e. ciliato, ecc.); e. ghiandolari, che presentano particolari cellule dotate della funzione di secrezione; e. sensoriali, che rivestono le superfici di organi di senso specifico.</p>

<p><b>epònimo</b> agg. e s. m. (f. -a) [dal gr. ἐπώνυμος, comp. di ἐπί sopra» e ὄνομα, ὄνυμα «nome»]. – 1. Divinità, eroe o altro personaggio che (spec. con riferimento all’antichità) dà il nome a una città, a una gente, a una famiglia e ne diviene il protettore: Atene aveva per eponimo (o per eponima, o come divinità eponima) Atena. 2. Il magistrato che dà il nome all’anno, secondo un uso comune in Grecia e tra i Romani: in Atene era il primo dei nove arconti, in altri stati greci un arconte o un altro magistrato oppure un sacerdote; in Roma erano eponimi i consoli o, in loro vece, i tribuni militari con potestà consolare. 3. Per estens., nell’uso moderno, colui che dà il nome a un movimento letterario o artistico, o anche a un periodo storico; lo studioso o scienziato da cui si denomina un organo anatomico (per es., «tromba di Eustachio», «apparato del Golgi»), una sindrome o malattia (per es., «morbo di Basedow»), e sim.; meno com., il personaggio da cui prende il titolo un romanzo, un dramma o sim., o anche la novella o l’articolo da cui si intitola un intero volume. 4. Come agg., è talora adoperato con lo stesso sign. di eponimico.</p>

<p><b>Eracle</b> Personaggio della mitologia greca (chiamato dai latini Hercules, Ercole) famoso per la sua forza. Sulle origini e sulla nascita di E. vi sono tradizioni differenti; talvolta è annoverato fra gli dei, altre fra gli eroi. Testimonianze di un doppio culto di E. provengono da varie parti della Grecia, e questa contraddittorietà manifesta l'incertezza sulla sua natura.</p>

<p><b>ergàstolo</b> s. m. [dal lat. ergastŭlum, adattam. del gr. ἐργαστήριον, der. di ἐργάζομαι «lavorare»; propr. «casa di lavoro»]. – 1. Presso gli antichi Romani, edificio, in genere sotterraneo, per l’abitazione degli schiavi o dei condannati adibiti ai lavori agricoli. 2. Nell’uso odierno: a. Pena detentiva destinata a durare tutta la vita del condannato (in caso di ravvedimento è però consentita dopo 26 anni la liberazione condizionale) e comportante l’obbligo del lavoro con l’isolamento notturno: condannare all’e.; in ordinamenti anteriori all’unità italiana indicava anche pene detentive temporanee. b. disus. Stabilimento di pena a ciò destinato.</p>

<p><b>ermenèutica</b> s. f. [dal gr. ἑρμηνευτική (τέχνη), propr. «arte dell’interpretazione»; v. ermeneutico]. Arte, tecnica e attività d’interpretare il senso di testi antichi, leggi, documenti storici e simili, soprattutto in quanto presentino notevoli difficoltà. In partic., e. biblica, il complesso delle norme per interpretare la Bibbia, comprendente sia quelle proprie di ogni lavoro critico su testi antichi (studio della formazione e trasmissione del testo, critica testuale, critica letteraria e storica) sia quelle connesse con la natura peculiare di libro ritenuto ispirato, le quali già nel medioevo trovarono una sistemazione nella dottrina dei quattro sensi (letterale, allegorico, tropologico, anagogico) secondo i quali la Bibbia può essere interpretata. Più recentemente, nella filosofia contemporanea, il termine è stato assunto per indicare il metodo del comprendere proprio della filosofia, e in partic., nello storicismo e poi nella fenomenologia (spec. di M. Heidegger), l’istituzione di continue correlazioni tra il sé e l’essere in un processo che va dalla totalità delle manifestazioni umane alle sue parti e viceversa; con sign. affine, in alcuni teorici di critica letteraria, l’operazione interpretativa che consente al critico, attraverso un procedimento d’interiorizzazione, di raggiungere un contatto intersoggettivo con l’autore studiato.</p>

<p><b>érpice</b> (anche èrpice) = s. m. [lat. (h)ĭrpex -pĭcis, der. di hirpus, nome sannita del lupo, con allusione ai denti di cui è fornito lo strumento; la variante èrpice è dal lat. tardo herpex -pĭcis]. Macchina agricola, che può essere trainata da animali o da trattrici, impiegata dopo l’aratura per spianare e sminuzzare il terreno smosso, e inoltre per interrare semi e concimi, rompere le sottili croste superficiali del terreno, asportare residui vegetali, ecc.; è schematicamente costituita da un telaio, rigido o snodato, che reca denti rigidi o lame flessibili. E. rotante (o a dischi), tipo di erpice con organi di lavoro formati da calotte sferiche a bordo tagliente circolare o finestrato, detto anche e. frangizolle per la sua capacità di rompere zolle particolarmente compatte.</p>

<img src="img/erpice.png" alt="erpice"/>

<p><b>érta</b> = s. f. [femm. sostantivato di erto]. Tratto di terreno ripido in salita (contr. di china o scesa): prendere su per l’e.; Ed ecco, quasi al cominciar de l’erta, Una lonza leggiera e presta molto (Dante); schegge e macigni, erte ripide, senza strada e nude (Manzoni). Come locuz. avv., all’e., rivolto all’insù: Ecco la fiera con la testa all’e. (Berni); oggi usata soprattutto come esclam., per esortare a fare attenzione, a stare in guardia, e nell’espressione stare all’e. (v. all’erta).</p>

<p><b>escatologìa</b> s. f. [comp. del gr. ἔσχατος «ultimo» e -logia]. Dottrina degli ultimi fini, cioè quella parte delle credenze religiose (e, in qualche caso, di teorie filosofiche e teologiche) che riguarda i destini ultimi dell’umanità e del mondo: e. ebraica; e. buddistica; l’e. cristiana del medioevo; e. collettiva, che riguarda l’umanità nel suo complesso; e. individuale, che riguarda il destino oltremondano del singolo individuo. In un senso più generico, anche il modo in cui è concepito l’aldilà: l’e. dantesca.</p>

<p><b>espadrilles</b> s. f. pl., fr. [alteraz. di un prec. espardilles, dal provenz. espardilhos, der. del provenz. ant. espart «sparto», della cui fibra erano fatte originariamente le suole]. Tipo di scarpe estive da donna e da uomo, di tela robusta, sfoderate, con suola di corda intrecciata, generalm. prive di tacco. Per estens., scarpe femminili estive analoghe alle precedenti ma con zeppa più o meno alta e con due nastri, o stringhe, che vengono legati intorno alle caviglie. ◆ In Italia è molto comune la forma pseudo-spagn. espadrillas ‹espadrìl’as›, arbitrariamente coniata in base a una supposta origine spagnola di questo tipo di calzatura, o al fatto che anche la Spagna ne ha una notevole produzione ed esportazione (ma in Spagna sono chiamate alpargatas, parola che ha tuttavia uso più ampio, in quanto indica qualsiasi tipo di scarpe leggere con suola di corda).</p>

<img src="img/espadrilles.png" alt="espadrilles"/>

<p><b>espugnàbile</b> agg. [dal lat. <i>expugnabĭlis</i>]. – Che si può espugnare: fortezza non e.; anche fig.: un’onestà che molti ritenevano facilmente espugnabile.</p>

<p><b>èstaṡi</b> s. f. [dal lat. tardo ecstăsis, gr. ἔκστασις «turbamento o stato di stupore della mente (per paura, dolore, ecc.)», der. di ἐξίστημι «mettere fuori» e, come intr. e nel medio, «uscire di sé»]. 1. Genericam., stato di isolamento e d’innalzamento mentale dell’individuo assorbito in un’idea unica o in un’emozione particolare; più propr., nella mistica, il rapimento dell’anima che al culmine della sua esperienza religiosa, perduta la coscienza del mondo fisico e di ogni legame corporeo, si innalza alla contemplazione del divino ed entra in immediata comunione con esso: essere rapito in e., andare in estasi. Nell’uso com., fig., essere in e., andare in e., essere compreso d’intensa ammirazione, provare vivo godimento per cosa che riempia di sé tutta l’anima: andare in e. davanti a una statua, nel sentire la musica, nel guardare un tramonto; e mandare, rapire in e., mettere in tale condizione di spirito; fam., essere in e., di persona che appaia assente con la mente, distratta. 2. Per analogia, in psichiatria, manifestazione accessionale osservabile in soggetti nevrotici (isterici, mitomani) o psicotici (schizofrenici, paranoici, ecc.), caratterizzata da stupore, smarrimento dei sensi e dell’intelletto. 3. non com. Forma italianizzata dell’ingl. ecstasy (v.).</p>

<p><b>estrusione</b> /estru'zjone/ s. f. [der. di estruso, part. pass. di estrudere]. - 1. (lett.) [l'estrudere] ≈ emissione, espulsione. 2. (geol.) [struttura tettonica in cui rocce rigide penetrano in strati sovrastanti più plastici] ↔ intrusione.</p>

<p><b>eteròclito</b> agg. [dal lat. tardo heteroclĭtus, gr. ἑτερόκλιτος, comp. di ἑτερο- «etero-» e tema di κλίνω «declinare»]. – 1. In grammatica, in senso proprio, di nomi, aggettivi, verbi che si flettono con più temi o radici, come il verbo ital. andare, che alterna le sue forme con quelle tratte da *vadere, o il verbo lat. fero, tuli, latum, ferre. Per estens., irregolare, anomalo, detto spec. di nomi o di aggettivi. 2. fig. Strano, stravagante, riferito a parole o persone: non era atto a fare stare a segno un cervello e. e così balzano (Varchi); meno com., dell’aspetto esteriore d’una persona: faccia, figura eteroclita.</p>

<p><b>Evandro</b> (gr. Εὔανδρος) Mitico eroe arcade, figlio di Ermete e di una ninfa, Temi o Nicostrata o Tiburti, identificata dai Latini in Carmenta. A capo di una colonia di Arcadi proveniente da Pallantio, si stabilì in Italia sul colle Palatino, dove fu accolto da Fauno re degli Aborigeni. Fondò un’altra Pallantio (o Pallanteo) e regnò con bontà introducendo nel Lazio la scrittura, la musica e il culto degli dei. Accolse Eracle, lo purificò dell’uccisione di Caco e fondò in suo onore l’Ara maxima/">maxima. Aiutò poi Enea al suo arrivo nel Lazio mandandogli in aiuto il figlio Pallante. Ebbe anche due figlie: Rome e Dine (o Dauna). Onorato dai Latini come nume indigete, ebbe un’ara sull’Aventino.</p>

<p><b>faceto</b> \facèto\ agg. [dal lat. facetus]. – Piacevole e arguto nel parlare: persona f., un oratore f.; per estens.: conversazione f.; stile f.; Sbrigliando a tavola L’umor f. (Giusti); e sostantivato: dire una cosa tra il serio e il f., in tono scherzoso ma con intenzione, almeno in parte, seria. ◆ Avv. facetaménte, in modo faceto, scherzosamente arguto: conversare facetamente.</p>

<p><b>faglia</b> s. f. [dal fr. faille, di origine vallona, der. di faillir «mancare»]. – In geologia, frattura di masse rocciose accompagnata da spostamento relativo delle due pareti (o labbri) lungo il piano di frattura o di faglia, che può essere verticale o inclinato, così che terreni originariamente alla stessa quota vengono a trovarsi a diverso livello; si dice chiusa se le pareti sono rimaste a contatto, beante nel caso contrario; nelle faglie a piano inclinato si ha una f. diretta o di distensione quando lo spostamento ha causato un abbassamento della parte (detta tetto) al di sopra del piano di faglia rispetto a quella sottostante (detta letto), altrimenti una f. inversa o di compressione. Specchio di faglia, superficie di taglio, talora liscia e lucida, per lo più solcata e striata, prodotta dallo spostamento relativo delle masse litoidi; rigetto di faglia, lo spostamento relativo di due parti omologhe rispetto al piano di faglia; f. orografica, quella che ha originato un dislivello sulla superficie del suolo. Quando manca un evidente specchio di faglia, sostituito da una fascia di roccia frantumata (breccia di frizione), la faglia stessa viene detta cataclastica; le faglie con movimento orizzontale e piano verticale sono dette trasformi o trascorrenti, quelle che danno luogo a movimenti e spostamenti attuali attive, e inattive o morte le altre.</p>

<img src="img/tipi_faglia.png" alt="tipi faglia"/>

<p><b>faretra</b> (gr. ϕαρέτρα; lat. pharĕtra). - Astuccio di legno leggiero, talvolta di avorio o di metallo, in cui gli arcieri tenevano le frecce. L'etimologia si suole collegare con il verbo ϕέρω, a causa della natura portatile dell'oggetto. Soprattutto le pitture vascolari c'informano sulle diverse fogge di esso e sulla maniera di portarlo. Quanto alla forma, la faretra appare generalmente come una cassetta, piuttosto allungata e rastremata all'estremità inferiore, talvolta invece cilindrica, o più o meno appiattita. Spesso è munita di coperchio (πῶμα), e ha la superficie decorata con disegni che probabilmente riproducono lavori a intarsio. La faretra generalmente era sospesa alla spalla destra dell'arciere, perché questi potesse più facilmente estrarne le frecce, con un gesto quasi meccanico, come vediamo, ad esempio, nella nota statua dell'Artemide di Versailles (v. artemide, IV, tav. CXL); ma qualche volta essa era attaccata alla cintura e pendeva lungo la coscia. La correggia di cuoio con cui la faretra era appesa si chiamava pharetrozonium. La faretra è portata dalle divinità guerriere o cacciatrici, come Ercole e Artemide, talvolta anche da Apollo, da Cupido e dalle Amazzoni. Nei poemi omerici se ne trova già il ricordo: quindi dovette essere in uso forse già nell'età micenea. Dalla faretra va distinto il gorytos (γορυτός), di cui si sono trovati taluni bellissimi esemplari in metallo sbalzato nelle necropoli della Russia meridionale, e che non era tanto una semplice custodia delle frecce, quanto un astuccio in cui venivano conservate tutte le armi dell'arciere: l'arco e le frecce. Bibl.: C. de la Berge, in Daremberg e Saglio, Dictionnaire des antiquités, IV, p. 427. Pharetra. V. armi; arco. </p>

<p><b>fattispècie</b> s. f. [dalla locuz. lat. facti species «apparenza di fatto», fatto immaginato per servire come paradigma], invar. – 1. Nel linguaggio giur., l’insieme delle circostanze oggettive che interessano un rapporto giuridico: f. penale, l’insieme degli elementi previsti dalla norma perché possa applicarsi una sanzione penale; si distingue in f. oggettiva, l’insieme degli elementi oggettivi del reato, e f. soggettiva, come descrizione dell’elemento psichico, e inoltre f. legale astratta, che consiste in ciò che è previsto in astratto dal legislatore, contrapp. alla f. concreta, che comprende gli elementi realmente verificatisi nel caso concreto. 2. Più genericam., nella locuz. nella fattispecie, il caso particolare di cui si tratta, sia esso di natura giuridica o d’altra natura: nella f., la norma non è stata seguita. 3. Non com., relazione particolareggiata di un caso.</p>

<p><b>favillare</b> v. intr. [der. di favilla] (aus. avere). – Forma ant. per sfavillare: diegli sì grande il colpo in su l’elmo che tutta l’aria favillò (Andrea da Barberino).</p>

<p><b>fellone</b> /fellóne/ s. m. [lat. mediev. fello -onis, forse di origine germ.], letter. – Traditore, ribelle, persona perfida, sleale: questi f. non m’hanno detto il vero (Andrea da Barberino); nel linguaggio com. è talvolta usato in tono scherz. (con gli stessi usi di briccone, brigante e sim.): ah, fellone, volevi farmela! Anticam. ebbe anche gli altri sign. di fello; in partic., come agg., infuriato, inferocito: f. e pieno di maltalento, con una lancia sopra mano gli uscì addosso (Boccaccio). ◆ Raro, e soltanto con sign. generico, il femm. fellóna.</p>

<p><b>filatìccio</b> s. m. [der. di filato2]. – Seta dei bozzoli sfarfallati, e il tessuto che se ne ottiene: una corta gonnella di f. di seta (Manzoni).</p>

<p><b>filibustière</b> s. m. [dallo spagn. filibustero, e questo dall’oland. vrijbuiter, comp. di vrij «libero» e buiten «far bottino»]. – 1. Termine usato nel sec. 17° per indicare i predoni di mare francesi, inglesi, olandesi che infestavano soprattutto le coste del mar Caribico e che con vocabolo dei luoghi erano stati chiamati anche bucanieri. 2. (f. -a) Per estens., nel linguaggio com., persona scaltra, affarista senza scrupoli, imbroglione e sim.; con senso attenuato e scherz., persona furba, d’ingegno vivace e spregiudicata o sbarazzina: che f. quel ragazzo!; sei una filibustiera, ma a me non la fai!</p>

<p><b>filistèo</b> agg. e s. m. (f. -a) [in senso proprio, dal lat. tardo Philistaei, pl., gr. Φυλιστιαῖοι, una delle forme con cui i Romani e i Greci adattarono il nome ebraico Pĕlishtīm; in senso fig., dal nome dei Filistei, che gli studenti ted. del sec. 17° applicavano (ted. Philister) ai «borghesi» loro nemici, e che W. Goethe divulgò in questo sign.]. – 1. Dei Filistei, antica popolazione della zona costiera della Palestina (che da loro appunto prese questo nome); relativo o appartenente a tale popolazione: la lotta di Sansone contro i Filistei; la civiltà filistea. 2. Nell’uso com., come sost., persona che ha mentalità grettamente borghese, misoneista e retriva: siete dei f.!; estens., come agg.: mentalità f., pregiudizî f., abitudini filistee.</p>

<p><b>fórcola</b> = s. f. [lat. fŭrcŭla, dim. di furca «forca»]. 1. Piccola forca per lavori agricoli. 2. Sostegno alto e curvo del remo, adottato sulle gondole e su altre imbarcazioni venete nelle quali il vogatore rema in piedi; anche, più genericam., scalmo biforcuto, forcella.</p>

<p><b>forma mentis</b> locuz. lat. (propr. «forma di mente»), usata in ital. come s. f. Struttura mentale, soprattutto con riguardo al modo di considerare e intendere la realtà, quale si determina nell’individuo, per indole e per educazione: è cosa contraria, o congeniale, alla sua forma mentis.</p>

<p><b>a fortiori</b> ‹a forzi̯òri› locuz. avv., lat. mediev. (sottint. ratione: «a più forte ragione»). – Tanto più, a maggior ragione. Nella logica, è detto argomento a f. quello che mira a provare che la tesi in questione ha delle ragioni ancor più forti, per essere ammessa come valida, di un’altra che è stata già ammessa come valida (es.: «Se io devo amare i miei nemici, a fortiori devo amare i miei amici»).</p>

<p><b>fortunale</b> s. m. e agg. [der. di fortuna]. – 1. s. m. Perturbazione atmosferica di eccezionale intensità, caratterizzata da venti fortissimi, con velocità intorno ai 100 km orarî, che producono devastazioni gravi a terra e sono causa di notevolissime difficoltà alla navigazione. 2. agg., ant. a. Della fortuna, dovuto alla fortuna, alla sorte. b. Tempestoso, burrascoso: da tempo fortunal portati (Boccaccio). Con questo sign. sopravvive nel linguaggio marinaresco.</p>

<p><b>fittóne</b> = s. m. [der. di fitto1; propr. «radice fitta nel suolo»]. In botanica, l’asse principale della radice quando presenta accrescimento secondario in spessore e le radici laterali sono meno lunghe dell’asse, in modo che nel complesso si forma un apparato radicale a cono più o meno allungato (detto anche barbicone); radice a fittone, quella che ha un fittone evidente, in contrapp. alla radice fascicolata. ◆ Dim. fittoncino, il fittone della pianta ancora molto giovane.</p>

<p><b>flâneur</b> (al plurale flâneurs), reso celebre dal poeta simbolista Charles Baudelaire, indica il gentiluomo che vaga oziosamente per le vie cittadine, senza fretta, sperimentando e provando emozioni nell'osservare il paesaggio. La parola non possiede un'esatta corrispondenza in italiano. </p>

<p><b>flatus vocis</b> [flà-tus vó-cis] n.m. invar. = parole, frasi senza importanza, che non producono alcuna conseguenza Etimologia: ← loc. lat.; propr. ‘soffio (flatus) di voce (vocis)’.</p>

<p><b>flogìstico</b> agg. [der. del gr. ϕλογιστός «arso»] (pl. m. -ci). – 1. ant. a. Combustibile: sostanze flogistiche. b. Relativo a processi di combustione. c. Relativo al flogisto: teorie flogistiche. 2. Nell’uso medico, infiammatorio, d’infiammazione: processo flogistico.</p>

<p><b>frenulo</b>  /frènulo/ s. m. [der. del lat. frenum «freno», in forma dim.]. – 1. In anatomia, plica mucosa o cutanea che congiunge due organi o due parti di uno stesso organo, talora limitandone i movimenti (ne sono muniti, per es., la lingua e il pene). 2. In entomologia, apparato di uncinamento che collega le due ali dello stesso lato delle farfalle e di altri insetti, costituito da un gruppo di robuste setole che partono dal margine anteriore dell’ala posteriore e si articolano sul lato inferiore dell’ala anteriore, permettendo che le due coppie di ali si muovano insieme.</p>

<p><b>frigido</b> /frìgido/ agg. [dal lat. frigĭdus «freddo»]. – 1. letter. Freddo: aria f.; clima frigido. In agraria, terreno f., non produttivo in quanto eccessivamente umido. 2. fig. a. Di persona o temperamento, privo di calore, di entusiasmo, di slancio. b. In medicina, di soggetto privo o scarsamente dotato di tendenze erotico-sessuali (con riferimento soprattutto alla donna). ◆ Avv. frigidaménte, con freddezza, solo in senso fig., in modo privo di calore, con frigidità.</p>

<p><b>frugale</b> agg. [dal lat. <i>frugalis</i>, der. di <i>frugi</i> «sobrio»]. – 1. Parco, sobrio, detto di persona moderata e semplice nel mangiare e nel bere, e del vitto stesso: un uomo f.; una f. colazione; Sia frugal del ricco il pasto (Manzoni); estens., abitudini f.; vita frugale. 2. Per estens., in agraria, di pianta che non ha bisogno di molte cure e soprattutto di concimazioni copiose; contrapp. a esigente. ◆ Avv. frugalménte, con frugalità, sobriamente: vivere, mangiare frugalmente.</p>

<p><b>frusto</b> agg. [part. pass. di frustare, senza suffisso]. – 1. Consunto, logoro: questi calzoni ormai sono f.; Sono le forze vostre ora sì f. (Ariosto); fig., frasi f., logorate dall’uso, prive di originalità, banali. 2. In medicina, riferito a malattia o a sindrome, ne esprime il carattere attenuato, sfumato o incompiutamente manifesto della sintomatologia: morbo di Addison frusto.</p>

<p><b>fùlgido</b> agg. [dal lat. fulgĭdus, der. di fulgēre «fulgere»]. – Risplendente, luminoso (spec. in contesti di tono elevato): fulgido luce; una fulgido gemma; anche in senso fig.: fulgido gloria; fulgido esempio di coraggio. ◆ Avv. fulgidaménte, con luce fulgida, e per estens. splendidamente: una facciata fulgidamente ornata di mosaici.</p>

<p><b>fùlvido</b> agg. [dal lat. tardo fulvĭdus, der. di fulvus «fulvo» per incrocio con fulgĭdus], poet. ant. 1. Fulgido, splendente: vidi lume in forma di rivera Fulvido di fulgore (Dante); tra la f. luce (Boccaccio). 2. Giallo, fulvo: i f. narcisi (Magalotti).</p>

<p><b>furétto</b> s. m. [der. del lat. fur furis «ladro»]. 1. a. In zoologia, Mustela putorius furo, varietà albina e domestica della puzzola (Mustela putorius), è un mammifero carnivoro appartenente alla famiglia dei mustelidi. Più sensibile della puzzola alle temperature fredde, usata nella caccia al coniglio selvatico, e allevata anche per la pelliccia bianco-giallognola che fornisce. b. In similitudini: occhi di, da f., piccoli ma dallo sguardo vivo e penetrante; viso di, da f., affilato e dall’espressione furba. 2. In aeronautica, con funzione appositiva, velivolo f., tipo particolarmente attrezzato per effettuare la ricognizione elettronica.</p>

<img src="img/furetto.png" alt="furetto"/>

<p><b>gannire</b> v. intr. [dal lat. gannire] (io gannisco, tu gannisci, ecc.; aus. avere). Con riferimento al cane, alla volpe e a qualche altro animale, emettere un verso più forte del gagnolio, (guaire) per lamentarsi o esprimere contentezza.</p>

<p><b>gastrite</b> Nome comune a vari processi infiammatori o degenerativi acuti o cronici dello stomaco. Si distinguono tre gruppi di g.: erosive ed emorragiche, croniche aspecifiche, specifiche. Le g. erosive ed emorragiche sono di solito diagnosticate endoscopicamente in pazienti che presentano un sanguinamento gastrointestinale. Le forme erosive presentano più lesioni superficiali della mucosa; quelle emorragiche petecchie o strisce rosse, senza lesioni di continuo della mucosa. I quadri più comuni sono secondari all’abuso cronico di alcol e all’assunzione di farmaci, quali aspirina e antinfiammatori non steroidei (FANS). Più rare sono le forme secondarie a situazioni di stress, traumi, ustioni, assunzione di sostanze corrosive e corpi estranei, reflusso duodenogastrico. Le g. croniche aspecifiche (o g. non erosive) presentano quadri endoscopici poco correlati con le alterazioni istologiche; possono infatti essere caratterizzate dalla presenza di modesti infiltrati infiammatori superficiali (g. cronica attiva) o da infiltrati che coinvolgono le ghiandole,  che rimangono essenzialmente integre, o da forme atrofiche, con perdita delle ghiandole e frequente comparsa di metaplasia intestinale (sostituzione dell’epitelio gastrico con altro simile a quello intestinale). La più diffusa forma di g. cronica non erosiva è quella dovuta alla presenza di Helicobacter pylori, che coinvolge particolarmente la zona antrale; quadri di gastropatia reattiva sono quelli secondari a interventi chirurgici sullo stomaco, alla presenza di malattie autoimmuni, ad anemia perniciosa e a carcinoma gastrico. Nell’anziano è frequente una diffusa g. atrofica. Le g. specifiche comprendono un insieme eterogeneo di alterazioni infiammatorie dello stomaco che si verificano secondariamente a infezioni batteriche (tubercolosi, sifilide), virali (Cytomegalovirus, Herpesvirus) e micotiche (candidosi) o a malattie parassitarie o di altri organi (morbo di Crohn, sarcoidosi).</p>

<p><b>gastrocnèmio</b> = s. m. [dal gr. tardo γαστροκνήμιον, comp. di γαστήρ -τρός «ventre» e κνήμη «gamba»]. In anatomia, ciascuno dei due muscoli della regione del polpaccio (detti g. mediale e g. laterale), che, confluendo col muscolo soleo nel tendine d’Achille, formano il tricipite della sura.</p>

<p><b>genetliaco</b> /genetlìaco/ agg. e s. m. [dal lat. genethliăcus, gr. γενεϑλιακός, der. di γενέϑλιος «natalizio»] (pl. m. -ci). – Propr., della nascita, che riguarda la nascita; anticam. era usato soprattutto con riferimento all’oroscopo: computi g.; astrologia g. (e genetliaci, s. m., erano detti coloro che compilavano gli oroscopi). Nell’uso com. odierno, giorno g., o più spesso genetliaco s. m., il giorno natalizio, il compleanno (ma è parola solenne, e si dice spec. di persone illustri, principi, sovrani, capi di stato, ecc.): il costume antico di celebrare il dì natalizio o g. delle persone insigni ... anche dopo la loro morte (Leopardi). Nel linguaggio letter., componimento g., carme g., scritto per onorare un compleanno.</p>

<p><b>genìa</b> s. f. [forse dal gr. γενεά «origine, razza»]. – Nell’uso ant. e letter., stirpe, razza, complesso di persone della stessa origine, e, per estens., di animali o cose della stessa famiglia o specie o qualità: la g. Sabella (Pascoli); divora ogni g. di cose vive e morte (D’Annunzio). Nel linguaggio com., soltanto con valore spreg., accolta di persone malvagie, unite o no da rapporti di parentela; gentaglia: una brutta g., una g. di ladri, d’imbroglioni, di farabutti.</p>

<p><b>genocìdio</b> (raro genicìdio) s. m. [comp. del gr. γένος «stirpe» e -cidio: voce coniata in forma ingl. (genocide) dal giurista polacco R. Lemkin nel 1944 e pubblicamente usata nel processo di Norimberga (1946)]. – Grave crimine, di cui possono rendersi colpevoli singoli individui oppure organismi statali, consistente nella metodica distruzione di un gruppo etnico, razziale o religioso, compiuta attraverso lo sterminio degli individui, la dissociazione e dispersione dei gruppi familiari, l’imposizione della sterilizzazione e della prevenzione delle nascite, lo scardinamento di tutte le istituzioni sociali, politiche, religiose, culturali, la distruzione di monumenti storici e di documenti d’archivio, ecc.</p>

<p><b>gerènte</b> s. m. e f. [dal lat. gerens -entis, part. pres. di gerĕre «condurre»]. – Chi gestisce un’impresa altrui o in genere amministra beni o affari di altri. G. responsabile, persona cui era attribuita per legge (editto albertino sulla stampa, del 26 marzo 1848) la responsabilità per la pubblicazione di giornali o stampe periodiche (nella legge vigente sostituito dalla figura del direttore responsabile).</p>

<p><b>ghermire</b> (ant. gremire) v. tr. [dal longob. *krimmjan] (io ghermisco, tu ghermisci, ecc.). – Afferrare con gli artigli: l’aquila ghermì l’agnello; estens., afferrare a un tratto con forza: lo ghermì per le braccia; e poi continuò a fare il gatto ... ruzzolandosi sulla schiena con le zampette in aria a gh. un immaginario oggetto (Antonio Tabucchi); tenere ghermito, tenere stretto con forza, quasi fra gli artigli: E quei tenea de’ piè ghermito ’l nerbo (Dante).</p>

<p><b>gino-</b> e -gino [dal gr. γυνή «donna», e in composti, come 2° elemento, -γυνος (come 1° elemento, era usato soltanto γυναικο-, dal tema dei casi obliqui: v. gineco-)]. – Primo o secondo elemento di parole composte della terminologia dotta e scientifica (come ginoforo, ginoide; androgino, misogino, ecc.), in cui significa «donna, femminile» e sim., o ha riferimento all’ovario delle piante; come secondo elemento è atono. I sostantivi astratti che ne derivano terminano in -ginìa (androginia, misoginia).</p>

<p><b>Giunone</b> = Protettrice della vita femminile e sposa di Giove. Antica patrona del mondo femminile e custode del matrimonio, Giunone è sposa di Giove e, come tale, regina degli dei. Ma le continue avventure amorose del marito con altre dee e persino con donne mortali suscitarono, a detta dei poeti, numerosi episodi di gelosia. Originariamente diverse, benché con molte analogie, la dea greca Era e la romana Giunone vennero infine identificate e molti loro attributi furono trasferiti, più tardi, a figure del culto cristiano.</p>

<p><b>glabro</b> agg. [dal lat. glaber -bri]. – 1. letter. Del viso dell’uomo, privo di barba, senza peli, liscio: un volto g., guance glabre. Più raram. di altre parti del corpo prive di peli: ascelle g.; un pube ancora glabro. 2. In botanica, di organo sprovvisto di peli (per es., le foglie dei tulipani).</p>

<p><b>gleba</b> /'glɛba/ s. f. [dal lat. gleba o glaeba]. - 1. (poet.) [pezzo di terra compatto che si stacca dal terreno quando lo si lavora con gli attrezzi agricoli: rivoltare, rompere la g.] ≈ terra, zolla. 2. (estens., non com.) [area da coltivare] ≈ appezzamento, campo, fondo, terra, terreno.</p>

<p><b>granìtico</b> agg. [der. di granito3] (pl. m. -ci). – 1. Che ha natura di granito, o è fatto di granito: rocce g. o a struttura g.; una colonna granitica. 2. fig. Forte, saldo, incrollabile: una costruzione g.; spec. in senso spirituale e morale: opporre una g. resistenza; avere un carattere g.; essere dotato di una tempra g.; rivelare una fede granitica. ◆ Avv., non com., graniticaménte, con fermezza granitica.</p>

<h3>La Era dei Greci</h3>

<p>Non c'è, nel mondo antico, una dea che, come Era (la latina Giunone), abbia ricevuto un trattamento così diverso nella tradizione letteraria e nel culto quotidiano. Amata e venerata a livello popolare come dea protettrice delle donne e della procreazione, Era appare nelle testimonianze letterarie continuamente presa a bersaglio per la sua gelosia nei confronti del marito divino, Zeus (Giove).</p>

<p>Figlia di Crono e Rea (titani nati da Gea e Urano), dopo lo spodestamento di Crono a opera di Zeus, Era diviene la sposa celeste del nuovo sovrano divino. Il suo nome, di cui non è chiarissima l'origine, significa probabilmente "signora". Venerata già in età molto antica, le si attribuiscono diverse caratteristiche positive: dea custode del matrimonio, protettrice dei parti e delle nascite. È, in fondo, la dea della femminilità materna e legittima, così come Afrodite (Venere) lo è della sensualità e della passione.</p>

<h3>Figli e gelosia della dea</h3>

<p>Era è la sposa di Zeus, non è però la madre della maggior parte dei figli del sovrano celeste. Quasi tutte le divinità olimpiche, infatti, sono il frutto della relazione tra Zeus e altre figure divine. L'unico figlio che Era ha concepito con Zeus è Ares (Marte), che il padre non esita a definire "il più detestabile dei figli" ‒ così Omero nell'Iliade ‒, in quanto dio della guerra e dell'inimicizia. Un altro figlio, secondo alcune tradizioni interamente concepito e nato da Era, Efesto (Vulcano), è anch'egli un dio collegato a un mondo duro e faticoso: quello del lavoro manuale.</p>

<p>Le continue manifestazioni mitiche del potere e della presenza di Zeus, attraverso la sua unione con dee simboleggianti elementi naturali nonché con donne mortali, diedero vita alla tradizione della violenta gelosia di Era per i tradimenti del marito. Tradizione, però, che non fece mai presa nella religiosità popolare, ma rimase quasi esclusivamente confinata nelle testimonianze dei poeti. Sono i poeti, infatti, che amano narrare le vicende della gelosia di Era. La giovane Io, per esempio, sacerdotessa proprio nel tempio di Era a Micene, è bramata da Zeus, che muta il giorno in notte affinché la sposa non si accorga del tradimento: ma Era trasforma Io in giovenca e la fa custodire da Argo, mostro dai cento occhi. Ermes (Mercurio), però, addormenta Argo e Zeus può finalmente unirsi a Io, in forma di toro. Era, infuriata, invia un tafano destinato a dare il tormento a Io, che vagherà per tutto il Mediterraneo.</p>

<p>La bellissima Callisto, invece, dopo essersi unita a Zeus e aver partorito il figlio Arcade, viene trasformata in orsa dalla gelosa Era. Ma Zeus, per rendere onore a entrambi, li trasporta in cielo: nascono le costellazioni dell'Orsa maggiore e dell'Orsa minore.</p>

<h3>Giunone latina</h3>

<p>Originariamente entità animistica, personificazione del vigore giovanile della donna, Giunone fu tra le divinità romane più amate, soprattutto dalle donne. Era invocata al momento del parto nella veste di Giunone Lucina, cioè "colei che fa vedere la luce al neonato". Il 7 di luglio, invece, si celebrava in suo onore la festa di Giunone Caprotina ("del fico selvatico", in latino caprificus), dal nome della pianta intorno a cui le donne si disponevano scambiandosi battute spiritose e anche spinte: era un'antichissima cerimonia della fertilità e della libertà femminile, cui potevano partecipare anche le schiave. Il primo di marzo, nelle feste Matronali, si ricordavano le donne sabine che, nella leggenda, avevano riconciliato i Romani e i Sabini dopo la famosa vicenda del loro rapimento organizzato da Romolo. Con la progressiva assimilazione delle divinità greche da parte dei Romani, anche Giunone riceve le caratteristiche della Era greca, e diviene una sorta di regina degli dei in quanto sposa di Giove. Sostituisce anche, insieme a Minerva, le più antiche e romane divinità Marte e Quirino nella triade capitolina, accanto a Giove. Con l'affermazione del cristianesimo, molte caratteristiche di questa regina degli dei sono trasferite a particolari culti della Madonna, soprattutto nelle zone agricole.</p>

<p><b>glissare</b> v. intr. [dal fr. glisser "scivolare"] (aus. avere). - [evitare di parlare di un argomento scabroso, con la prep. su: g. sull'accaduto] ≈ sottacere (ø), sorvolare (su), (fam.) stendere un velo pietoso (su). ↔ affrontare (ø), parlare (di), trattare (ø).</p>

<p><b>giusquìamo</b> = s. m. [dal lat. iusquiămus e hyoscyămus, gr. ὑοσκύαμος, comp. di ὗς ὑός «porco» e κύαμος «fava»; propr. «fava porcina»]. Genere di piante solanacee (lat. scient. Hyoscyamus), con poche specie del mondo antico, di cui la più nota è il g. o g. nero (Hyoscyamus niger), erba annua o bienne, coperta da peli biancastri, di odore acre e sgradevole, presente anche in Italia tra i ruderi: ha foglie dentate, sessili, fiori imbutiformi gialli, con fine reticolo violaceo, e frutto a pisside con molti semi; è talvolta coltivata, perché le foglie e i semi sono usati in terapia per la loro azione deprimente sul vago e sui centri corticali e sottocorticali.</p>

<p><b>gnoṡeologìa</b> s. f. [dal lat. mod. gnoseologia, termine coniato dal filosofo ted. A. G. Baumgarten (1714-1762) con il gr. γνῶσις -εως «conoscenza» e -λογία «-logia»]. – Termine usato (in una partizione ormai desueta della filosofia in metafisica, etica e gnoseologia) per indicare la dottrina o teoria della conoscenza umana, con riferimento soprattutto alla ricerca dei suoi fondamenti, alle sue strutture e modalità, nonché alla sua validità e verità. Anche la dottrina, la teoria del conoscere enunciata da un determinato filosofo, da una determinata corrente di pensiero: g. aristotelico-tomista, g. empiristica, g. kantiana, ecc.</p>

<p><b>helicon</b> s. ingl. [der. del gr. ἕλιξ -ικος «spirale»] (pl. helicons ‹hèlikën∫›), usato in ital. al masch. Nome inglese di una tuba bassa, in uso soprattutto nelle bande militari, costruita in forma non diritta ma a spirale circolare, per consentire all’esecutore di tenere lo strumento appoggiato alla spalla, inserendovi dentro il braccio.</p>

<p><b>ibidem</b> ‹ibìdem› avv., lat. – In quello stesso luogo. Si adopera (per lo più scritto in forma abbreviata, ibid. o ib.) nelle citazioni bibliografiche per non ripetere per esteso un riferimento già fatto.</p>

<p><b>idropisìa</b> (ant. idropeṡì) s. f. [dal fr. hydropisie, che è dal lat. hydropĭsis, der. di hydrops -opis (v. idrope)]. – In medicina, termine non più in uso per designare la presenza di liquido nelle cavità sierose, successivamente sostituito da anasarca.</p>

<p><b>ieràtico</b> (raro geràtico) agg. [dal lat. hieratĭcus, gr. ἱερατικός, der. di ἱεράομαι «esercitare il sacerdozio», da ἱερός «sacro»] (pl. m. -ci), letter. – 1. a. Sacerdotale, per lo più con riferimento ai sacerdoti di popoli antichi: Etruria militare e i. (Gioberti), organizzata cioè su base militare e religiosa. b. Scrittura i.: tipo di scrittura geroglifica egiziana, in cui la forma corsiva è così accentuata da non permettere di riconoscervi la forma pittografica originaria, abitualmente usata dai sacerdoti (donde il nome) in epoca tolemaica romana. 2. Per estens., di cosa (soprattutto di atto, aspetto, gesto, parola) improntata a una compostezza sacerdotale, solenne: i cipressi, acuti ed oscuri, più i. delle piramidi (D’Annunzio); atteggiamento i., attitudine i., gesto i.; gravità i.; parlare con tono ieratico. È usato anche con intonazione ironica, per indicare una gravità e solennità ostentata, caricata, sproporzionata al luogo o alla circostanza. ◆ Avv. ieraticaménte, con sacerdotale gravità e solennità: atteggiarsi, incedere ieraticamente.</p>

<p><b>immanènte</b> agg. [dal lat. tardo <i>immanens -entis</i>, part. pres. di <i>immanere</i> «rimanere dentro»]. – Che rimane o è insito in qualche cosa: proprietà immanente. In filosofia (in contrapp. a trascendente), di ogni realtà che non trascende la sfera di un’altra realtà, che non esiste cioè separata e indipendente da quella, bensì è con essa in rapporto di coessenzialità reciproca: nel panteismo di Spinoza Dio è considerato causa i. del mondo; giustizia i., che si attua nel corso stesso della storia; finalità i., insita nelle cose stesse.</p>

<p><b>impàvido</b> agg. [dal lat. impavĭdus, comp. di in-2 e pavĭdus «pavido»]. – Coraggioso, che rimane con cuore saldo e non si lascia, cogliere da paura: attendere i. l’assalto nemico; rimanere i. davanti alle minacce; subire i. la tortura. ◆ Avv. impavidaménte, con grande coraggio e forza d’animo: affrontare impavidamente l’avversario; andare impavidamente incontro alla morte.</p>

<p><b>imperituro</b> /im·pe·ri·tù·ro/ agg. [comp. di in-2 e perituro]. Destinato a non perire, a non venir mai meno, a durare per lunghissimo tempo: fama, gloria i.; a i. memoria; promettere i. riconoscenza.</p>

<p><b>imprescindìbile</b> agg. [der. di prescindere, col pref. in-2]. – Da cui non si può prescindere, di cui si deve assolutamente tener conto: esigenze, doveri, necessità imprescindibili. ◆ Avv. imprescindibilménte, in modo imprescindibile, assolutamente.</p>

<p><b>inane</b> agg. [dal lat. <i>inanis</i>, comp. di in-2 e d’un secondo elemento ignoto], letter. – Vano, vuoto, inutile: sforzi i., un tentativo i.; i. fu il tuo vanto, o folle (V. Monti). Raro nel senso proprio e più generico di «vuoto» (che è il sign. originario latino): dall’etere i. dove nuotano miriadi di spiriti in oceani di luce (I. Nievo).</p>

<p><b>incanto</b><sup>²</sup> s. m. [dal lat. mediev. <i>inquantum</i>, cioè <i>in quantum</i>? "a quanto, a che prezzo (si offre)?"]. - (giur.) [procedimento usato nella stipulazione dei contratti dello stato e degli enti pubblici, che consiste nel vendere il bene al miglior offerente: vendere, comprare all'i.] ≈ asta. ‖ subasta.</p>

<p><b>inclito</b> /ìnclito/ agg. [dal lat. <i>inclĭtus</i>, variante di <i>inclŭtus</i>, comp. di in-1 e tema di cluēre o cluĕre «avere fama, esser celebre»], letter. – Nobile, illustre, glorioso: l’i. sovrano; i. nazione; i. esempî; i. nome; ove dorme il furor d’i. geste (Foscolo). Talora usato come titolo di cerimonia: l’i. consiglio, l’i. corte; l’i. guarnigione (per la frase oggi scherz. colto pubblico e i. guarnigione, v. cólto, n. 2); Giungeva tutto l’i. collegio Politico locale (Gozzano).</p>

<p><b>incórrere</b> v. intr. [dal lat. incurrĕre, comp. di in-1 e currĕre «correre»] (coniug. come correre; aus. essere). – 1. Andare incontro, cadere, incappare in cosa che reca danno o pregiudizio, e per lo più per colpa o negligenza propria: i. in un errore; i. in una pena, in una multa, nel rigore delle leggi, nella scomunica; quanto sofferse, in quanti E di terra e di mar perigli incorse (Caro). Anticam. anche trans.: i. un errore, una pena. 2. ant. Procedere rapidamente verso un fine o un modo di essere: una certa passion languidetta, che promette poter facilmente i. e convertirsi in amore (B. Castiglione).</p>

<p><b>indefesso</b> /indefèsso/ agg. [dal lat. indefessus, comp. di in-2 e defessus «stanco», part. pass. di defetisci «stancarsi»]. – Instancabile, infaticabile, assiduo: un lavoratore i.; un i. assertore dell’unità italiana; per estens., dell’opera stessa e dell’impegno con cui a questa ci si dedica: un’i. attività; con zelo, con studio indefesso. ◆ Avv. indefessaménte, con impegno assiduo, con zelo costante: dedicarsi indefessamente allo studio, al lavoro; lottare indefessamente per il trionfo della propria causa.</p>

<p><b>indubbio</b> agg. [dal lat. <i>indubius</i>, comp. di in-2 e dubius «incerto»]. – Che è fuori di dubbio, quindi certo, sicuro, reale e sim.: uomo d’i. fede; opera d’i. valore; argomentare da segni i.; dare i. prove delle proprie capacità; medicamento d’i. efficacia; in modo i., con assoluta certezza. ◆ Avv. indubbiaménte, senza alcun dubbio, con assoluta certezza: ha indubbiamente ragione; e assol., come risposta affermativa: verrai? - Indubbiamente.</p>

<p><b>inespugnàbile</b> agg. [dal lat. <i>inexpugnabĭlis</i>, comp. di in-2 e expugnabĭlis «espugnabile»]. – Che non si può espugnare: città, fortezza, posizione, postazione i.; una difesa inespugnabile. Anche negli usi fig. del verbo, che non cede, che non si lascia piegare o sedurre, e sim.: animo, volontà i.; virtù i.; una donna i.; funzionario di i. onestà. ◆ Avv. inespugnabilménte, in modo da non poter essere espugnato: una città inespugnabilmente fortificata.</p>

<p><b>infantilismo</b> s. m. [der. di infantile], spreg. - [carattere di ciò che, in persona adulta, rivela mentalità infantile: i. di un discorso] ≈ immaturità, (spreg.) puerilità. ↔ maturità. ‖ responsabilità, serietà.</p>

<p><b>innocente</b> /innocènte/ agg. e s. m. e f. [dal lat. innŏcens -entis, comp. di in-2 e nocens «dannoso, colpevole», part. pres. di nocere «nuocere»]. – 1. a. Non colpevole, privo di una determinata colpa morale o giuridica; soprattutto in posizione di predicato: essere, dichiararsi, protestarsi i., e riconoscere, dichiarare, proclamare i. (di una colpa, di un delitto, di un’accusa, di un’imputazione); l’imputato è stato assolto perché riconosciuto i.; spesso sostantivato: assolvere un i., condannare ingiustamente una i.; meglio assolvere un reo che condannare un i. (prov.). b. In senso assol., che non ha commesso alcun male, esente da colpe in genere: un giovane i.; far soffrire una popolazione i.; Innocenti facea l’età novella ... Uguiccione e ’l Brigata (Dante); e sostantivato: perseguitare degli innocenti. Per metonimia: un cuore, un’anima i.; macchiarsi di sangue i.; toccare le cose sacre con mani i., pure. 2. estens. a. Che non ha ancóra esperienza del male, privo di ogni malizia: un bambino, una ragazzina i.; l’età i., l’infanzia; spesso sostantivato, con riferimento soprattutto a bambini: ascoltare la voce, la preghiera di un i.; se non hai pietà di me, abbi pietà di questa piccola i.; modera il linguaggio, almeno per riguardo a questi innocenti. E riferito agli atti, in quanto manifestano l’innocenza, il candore, l’assenza di malizia che sono proprî dell’infanzia: un sorriso, uno sguardo i.; con espressione innocente. b. Ingenuo, o che tale vuole apparire: è i. come una colomba; spesso iron.: che vuoi che ne capisca lui, povero innocente! Più spesso riferito ad atti e parole, fatto o detto senza malizia, senza seconde intenzioni: una domanda i.; un gioco, uno scherzo i.; un bacio, una carezza innocente. c. Innocuo, che non fa male, riferito ad animali o, più raram., a cose: Pèra colui che primo osò la mano Armata alzar sull’i. agnella (Parini); son contenti di vivande semplici e di bevande più i. del vino (Muratori). 3. Come s. m., al plur.: a. Bambini, soprattutto nell’espressione strage degli i., la strage dei bambini di Betlemme di età inferiore ai due anni, ordinata dal re Erode con l’intenzione di sopprimere tra essi il Messia (Matteo 2,16). b. Nell’uso pop. tosc., i bambini abbandonati dai genitori, oppure figli illegittimi, affidati a un ospizio e qui allevati: è un ragazzo allevato nell’ospizio degli i.; lo Spedale degl’I., a Firenze, nella piazza della Ss. Annunziata, celebre per l’architettura del Brunelleschi e per la decorazione robbiana. ◆ Dim. innocentino, per lo più sostantivato e con intonazione iron.: non fare l’innocentina, non fingere di non sapere niente (per un’accezione partic., v. innocentino); accr. innocentone, come sost. (f. -a), anch’esso in tono iron.: bisogna credere a quell’innocentone! ◆ Avv. innocenteménte, senza malizia o malanimo o intenzione di nuocere: l’ho fatto, l’ho detto innocentemente; sono certo che ha agito innocentemente; più raro, senza colpa o responsabilità: tu se’ ... il rifugio di quelli che sono innocentemente tribolati (Firenzuola).</p>

<p><b>inopinato</b> agg. [dal lat. inopinatus, comp. di in-2 e opinari «pensare»], letter. – Impreveduto, impensato; che avviene contro ogni aspettazione: fatti, mutamenti i.; se n’avvien per casi inopinati Che tu stia in sella e ch’io rimanga a piede (Ariosto); un po’ sbalordito dagli i. accidenti che m’intervenivano (I. Nievo). ◆ Avv. inopinataménte, inaspettatamente, contro ogni previsione: era d’accordo con noi, ma poi ha inopinatamente cambiato parere.</p>

<p><b>ìnsubre</b> agg. [dal lat. Insŭber -bris]. – 1. Dell’Insùbria, denominazione talvolta usata per indicare la regione abitata dall’antica popolazione celtica degli Insubri, corrispondente pressappoco all’attuale Lombardia. 2. letter. Lombardo: E avrai, divina, i voti Fra gl’inni miei delle i. nepoti (Foscolo); già la guerra corre l’i. terra (Carducci).</p>

<p><b>inviso</b> /in'vizo/ agg. [dal lat. invisus, der. di invidēre "guardare biecamente, invidiare"]. - [che è guardato con avversione o odio, con la prep. a: un provvedimento i.] ≈ aborrito (da), detestato (da), odiato (da). ↓ malaccetto (da), malvisto (da), sgradito (da). ↔ benvisto (da), caro, gradito.</p>

<p><b>involuto</b> agg. [dal lat. involutus, part. pass. di involvĕre «involgere»]. – 1. In senso proprio, letter. o ant., involto, avvolto tutt’intorno, anche con valore participiale: Tragge Marte vapor di Val di Magra Ch’è di torbidi nuvoli involuto (Dante); per recargli nel nome d’un’amante incognita un dono i. (D’Annunzio), nascosto entro un involucro. 2. Più com., in senso fig., inviluppato, contorto, intricato e perciò oscuro, detto soprattutto del modo di scrivere, di esprimersi: un periodare i.; stile i.; concetti espressi in forma molto involuta. Meno spesso, questione, faccenda i., complessa, imbrogliata. 3. In botanica, detto della prefogliazione, quando le foglie presentano il bordo ripiegato all’interno verso la pagina superiore, come per es. nelle ninfee.</p>

<p><b>ipotènar</b> (o ipotènare; non com. ipotenàr o ipotenàre, influenzati dal fr. hypothénar) s. m. [dal gr. ὑποϑέναρ, comp. di ὑπό «sotto» e ϑέναρ «palmo della mano»]. In anatomia, la prominenza, di forma quasi cilindrica, situata nella regione mediale del palmo della mano, in corrispondenza della radice del mignolo; la sua massa carnosa è data dai muscoli che dal carpo vanno al mignolo.</p>

<p><b>ipsofila</b> (dal greco ύψος = altezza, cima e φιλέιν = amare) In ecologia, l’esclusività o l’elettività di organismi vegetali o animali per le grandi altitudini montane.</p>

<p><b>ipsometrìa</b> s. f. [comp. di ipso- e -metria]. – Tecnica mediante la quale la misurazione dell’altitudine di un luogo viene ricondotta a una misurazione di pressione atmosferica, effettuata, in partic., con l’ipsometro (e in tal caso si chiama ipsometria anche l’insieme delle nozioni relative a questo strumento); dal valore della pressione atmosferica si risale all’altitudine mediante la formula ipsometrica (v. ipsometrico).</p>

<p><b>irredentismo</b> s. m. [der. di irredento]. Ogni movimento politico-culturale, a carattere nazionalistico, tendente a riunire alla madrepatria quei territorî e quelle popolazioni che si ritengono ad essa legati per razza, lingua, storia e civiltà ma che sono politicamente incorporati in uno stato straniero. In partic., in senso storico, il movimento italiano tendente a riunire allo stato unitario, come sviluppo del Risorgimento, i territorî geograficamente o per storia, lingua, cultura appartenenti all’Italia (Trentino-Alto Adige, Venezia Giulia, Fiume, Dalmazia) rimasti soggetti all’Austria dopo la terza guerra d’indipendenza (1866).</p>

<p><b>isba</b> (o isbà) s. f. [adattam. del russo izba, ant. istŭba, forse dal germ. *stuba, cfr. ted. Stube e ital. stufa]. – Caratteristico tipo di abitazione rustica russa di tronchi d’albero, con tetto spiovente o piatto, costituita da un unico ambiente diviso da paraventi e leggeri tramezzi e riscaldato da una grande stufa in muratura sulla quale vi è anche posto per dormire.</p>

<p><b>isoipsa</b> s. f. [comp. di iso- e del gr. ὕψος «altezza»]. – In genere, luogo dei punti di una superficie che si trovano a uguale livello (è detta anche curva di livello). In partic., linea che, nella rappresentazione topografica di terreno, congiunge tutti i punti che hanno uguale altezza sul livello del mare; la proiezione sul piano della carta delle isoipse tracciate per diverse quote equidistanti fornisce una evidente rappresentazione dell’andamento altimetrico del terreno.</p>

<p><b>isto-</b> [dal gr. ἱστός «tessuto»; lat. scient. histo- and λόγος scienza]. – Primo elemento di parole composte della terminologia scientifica, che indica relazione con tessuti organici. V. anche istio-.</p>

<p><b>istologia</b> s. f. [comp. di isto- e -logia]. – Ramo delle discipline biologiche che studia la struttura microscopica e ultramicroscopica dei tessuti e degli organi animali e vegetali, dal punto di vista morfologico, istochimico e delle attività funzionali da essi esplicate. I. patologica, lo studio delle alterazioni dei tessuti, sinon. di istopatologia.</p>

<p><b>Iulo</b> (o Giulio; lat. Iulus o Iullus) Secondo nome di Ascanio, che permetteva di dare alla gente Giulia un eponimo nella diretta discendenza di Enea</p>

<p><b>kermesse</b> ‹kermès› s. f., fr. [dall’oland. kerkmisse «festa del patrono», propr. «messa di chiesa»]. – 1. Solenne festa annuale delle parrocchie cristiane, che nei Paesi Bassi e in alcuni luoghi della Francia settentr. si celebra con processioni, mascherate, balli, spari e mercato. In Italia il vocabolo è adoperato talvolta (nella sua forma originaria, oppure adattato, ma raram., in chermèssa) come sinon. di sagra, fiera paesana. 2. estens. Raduno, esibizione o manifestazione pubblica di notevole importanza: si aprirà a Sanremo la kermesse musicale più attesa dell’anno. 3. Nel linguaggio sportivo, corsa ciclistica a ingaggio, disputata su un circuito cittadino.</p>

<p><b>kiwi</b> (o kivi) = s. m. [voce di origine maori, assunta in ingl. per indicare dapprima gli uccelli, estesa poi a significare genericam. «neozelandese», da cui il nome del frutto (kiwi fruit o semplicem. kiwi), perché di solito importato attraverso la Nuova Zelanda]. 1. Nome indigeno di due specie di uccelli della Nuova Zelanda, appartenenti al genere Apteryx (v. apterige), ormai in via di estinzione: il k. striato (Apteryx australis) e il k. maculato (A. owenii); vivono isolati, in coppie o in piccoli gruppi, nelle regioni boscose, fino a 200 m di altezza; hanno la statura di un gallo, con testa piccola, becco lungo e sottile, leggermente ricurvo verso il basso, zampe corte, robuste, ali ridotte a moncherini quasi invisibili, e mantello marrone scuro, che sembra fatto di peli più che di penne. 2. Pianta da frutto (Actinidia chinensis), originaria della Cina sud-occid., recentemente introdotta anche in Italia e ormai largamente coltivata per i suoi frutti (indicati con lo stesso nome), costituiti da bacche lunghe fino a 6 cm e 60-70 g, con buccia pubescente di colore bruno-verde, a polpa verdognola, succosa, di sapore dolce-acidulo, con numerosi piccoli semi, che possiede un elevato valore nutritivo (100 g di polpa contengono circa 200 mg di vitamina</p>

<img src="img/kiwi.png" alt="kiwi"/>

<p><b>lacchè</b> s. m. [dal fr. laquais, che è dallo spagn. (a)lacayo]. – 1. ant. Domestico o valletto in livrea che, nei sec. 17° e 18°, seguiva o precedeva a piedi i padroni o la loro carrozza. 2. a. scherz. Chi precede una persona diretta a un determinato luogo e ne annuncia l’arrivo. b. spreg. Persona d’animo basso e servile, individuo sempre disposto a mettersi umilmente agli ordini di un potente: non è un uomo, ma un l.; sa mentire come un l.; ha l’animo di un l.; mi ha preso per il suo lacchè.</p>

<p><b>lambrusco</b> = s.m. <b>1</b> Uva lambrusca <b>2</b> Vitigno emiliano che produce un'uva nera e acidula; estens. il vino rosso, frizzante e da pasto che se ne ricava - ETIM lat. labrūscum. deriv di labrūsca "lambrusca" con infisso nasale - sec. XIV</p>

<p><b>laparoscopia</b> (dal greco antico λαπάρα (lapara), che significa 'fianco, lato' e σκοπέω (skopeo) , che significa 'vedere') inventata da George Kelling nel 1901, in Germania, è un'operazione eseguita nell'addome o nel bacino usando piccoli incisioni (di solito 0,5-1,5 cm) con l'aiuto di una macchina fotografica. Il laparoscopio aiuta la diagnosi o gli interventi terapeutici con alcuni piccoli tagli nell'addome.</p>

<p><b>Latino</b> - Personaggio mitologico, re del Lazio, ricordato da D. nella Monarchia e nell'Inferno.
Secondo la genealogia data da Virgilio (Aen. VII 45 ss.) e attinta dalle Origines di Catone, L. nacque a Laurento, da Fauno, figlio di Pico e nipote di Saturno, e dalla ninfa Marica. La tradizione accolta nell'Eneide e ripresa anche da Livio (I I) voleva che L. regnasse nel territorio di Laurento all'epoca in cui vi approdò Enea e che il re stringesse un patto di alleanza con l'eroe troiano, per aver riconosciuto in lui il futuro sposo della figlia Lavinia, la cui venuta era stata preannunciata da un vaticinio di Fauno (Aen. VII 251 ss.). Le nozze di Enea con Lavinia, già promessa a Turno, re dei Rutuli, erano poi state la causa della guerra conclusasi con la vittoria di Enea. D. ricorda il re L. in Mn II III 16 come padre di Lavinia, terza moglie di Enea: Tertia Lavinia fuit, Albanorum Romanorumque mater, regis Latini filia pariter et heres, nel passo in cui vuol dimostrare come il capostipite della gente romana fosse nobilitato anche dai tre matrimoni contratti successivamente con Creusa, Didone e Lavinia. Ancora il personaggio compare in If IV 125 vidi 'l re Latino, tra gli abitanti del ‛ nobile castello ' nel Limbo.</p>

<p><b>latore</b> /latóre/ s. m. (f. -trice) [dal lat. <i>lator -oris</i>, der. di <i>latus</i>, part. pass. di ferre «portare»]. – Chi porta, e soprattutto chi recapita una lettera, un biglietto e sim. alla persona cui è diretta; è, in genere, parola usata da chi scrive per indicare al destinatario la persona incaricata di consegnargli a mano la missiva: vi prego di affidare la risposta al l. della presente. Anche con funzione appositiva: era un messaggio latore di cattive notizie. Meno com., e letter., chi reca a voce una notizia, un messaggio, una proposta: disse che era latore d’un invito a pranzo per il giorno dopo (Fracchia). Ant., latore di una legge o di leggi, legislatore.</p>

<p><b>legionario</b> /ledʒo'narjo/ s. m. [dal lat. legionarius]. - 1. (stor.) [milite della legione romana]. 2. (milit.) [appartenente a formazioni militari volontarie] ≈ ⇑ militare, milite, soldato.</p>

<p><b>Leggere</b> = Deriva etimologicamente dal latino lĕgĕre, cioè raccogliere (oltre che leggere nel senso italiano), ed è un termine affine al greco λέγω, del medesimo significato. Leggere vuol dire raccogliere il legame tra il segno grafico e il suo significato.</p>

<p><b>levante</b> s. m. [part. pres. di levare o levarsi «sorgere»]. 1. In origine, con valore participiale, che sorge, che si alza, riferito al sole: si partìo della sua terra anzi il sole levante (G. Villani), prima del sorgere del sole; quindi, con funzione di agg., il sole l., il sole sorgente. Oggi, tranne che nella denominazione letter. del Giappone (Impero del Sol levante), è usato soltanto come s. m., sinon. di est e oriente, (in diretta contrapp. a ponente): a l. dell’isola; guardare, dirigersi, navigare verso l.; la facciata della casa è a l.; iperb., mandare, sbalestrare qualcuno da l. a ponente (da un punto all’altro, assai distanti fra loro); scherz., con un occhio guarda a l. e con l’altro a ponente, di persona strabica. Come locuz. aggettivale, di levante, che si trova a oriente (rispetto a un punto determinato o relativamente ad altra zona occidentale), o che proviene da terre orientali: Riviera di L., la Riviera Ligure a oriente di Genova; Po di L., uno dei rami del delta del Po; vento di l., o assol. levante, nome del vento che spira da oriente; in botanica, coccole di l., v. coccola; saponaria di l., v. saponaria. 2. Nel sign. generico di paese posto a est rispetto a una data località, il termine, usato come nome proprio, servì a designare, a partire dai secoli 13°-14°, i paesi del Mediterraneo orientale (detto anche mare di L.), e spec. la Grecia e la Turchia, compreso l’Egitto; Stati del L. furono chiamati dopo la prima guerra mondiale (e fino al 1930) i territorî del Mediterraneo orientale sotto mandato francese (Siria, Libano, Gebel Druso). Attualmente la denominazione Levante è generalmente sostituita da quella di Vicino Oriente (e anche, impropriam., di Medio Oriente, che sarebbe più esatto riservare a territorî come l’Iran e l’India). Fiera del L., esposizione di prodotti industriali e commerciali, a carattere internazionale, che si svolge ogni anno a Bari nel mese di settembre, così chiamata perché interessa prevalentemente gli scambî commerciali con i Balcani e il Vicino Oriente. 3. ant. Andare, mandare in L., rubare; venire di L., essere cosa rubata (per scherzoso gioco di parole con levare nel sign. di togliere).</p>

<p><b>lezio</b> s. m. (ant. o letter. lèzia, f.) [forse dal lat. dilectio «affetto», der. di diligĕre «amare»], non com. – Atto affettato e svenevole, smanceria, moina; usato per lo più al plur.: non posso soffrire tutti quei suoi lezî; quanti lezii ha fatto questa mia pazza! (Machiavelli); gli sembrava evidente che essa lo trattasse secondo una sua particolare idea educativa, senza le lezie che la gente di campagna dedica agli infanti (A. Banti).</p>

<p><b>lezioso</b> /lezióso/ (ant. lazióso) agg. [der. di lezio]. – 1. Di persona che parla (o si esprime, anche nello scritto, o in altra forma o manifestazione d’arte), o gestisce, si muove, si comporta in modo affettato e svenevole, con una grazia esagerata e innaturale, che riesce perciò inopportuna e fastidiosa: una bambina, una donna l., un commesso troppo l.; scrittore, pittore, compositore, cantante l.; sono alcuni giovanotti l., i quali dicono «perrucca», per più avvicinarsi alla origine francese (Redi); sostantivato: fare il l., la leziosa. Anche degli atti o parole di persona leziosa: modi l.; stile l.; le l. eleganze di un prosatore. 2. ant. Grazioso, piacente: Giema [= gemma] lazïosa, Adorna villanella (Ciacco dell’Anguillaia). ◆ Dim. (per lo più iron.) leziosétto, leziosino. ◆ Avv. leziosaménte, in modo lezioso, affettato: parlare, esprimersi leziosamente.</p>

<p><b>libagione</b> /libagióne/ (ant. o letter. libazióne) s. f. [dal lat. libatio -onis, der. di libare «libare1»]. – 1. Nelle religioni primitive e dell’antichità classica, offerta sacrificale di sostanze liquide (vino, acqua, miele, latte, ecc.), versata sull’altare o sotto l’altare o, in caso di luoghi di culto sotterranei, in fosse scavate nella terra, o, infine, nel culto dei morti, sopra o dentro la tomba. 2. scherz. Bevuta (per lo più abbondante) di vino e alcolici: festeggiarono l’avvenimento con allegre l.; aveva la voce rauca per le troppe libagioni.</p>

<p><b>licenzióso</b> agg. [dal lat. licentiosus, der. di licentia «licenza»]. – 1. Che abusa della libertà abbandonandosi ad eccessi, a una condotta priva di freni e di ritegni morali: giovani l., o di costumi l.; fare una vita l. e dissoluta; più spesso, che non rispetta i limiti della convenienza e del pudore: tenere un linguaggio, usare un frasario l.; scritti, versi l., uno spettacolo licenzioso. 2. ant. a. Che non segue le regole comunemente accettate e la consuetudine: artista l.; mescolate ultimamente sono qualunque rime, ed in parte legge hanno, et d’altra parte sono l. (Bembo). E, in genere, che segue il proprio arbitrio, il proprio capriccio. b. Di cosa, che non ha freno: crescendo poi, o egli [i fiumi rovinosi] anderebbano per uno canale, o l’impeto loro non sarebbe né sì l. né sì dannoso (Machiavelli); Come quando si dà fuoco alla mina, ... Licenzïosa fiamma arde e camina Sì ch’occhio a dietro a pena se le volve (Ariosto). ◆ Dim. licenziosétto, alquanto licenzioso. ◆ Avv. licenziosaménte, in modo licenzioso, con licenziosità, immoralmente, spudoratamente: vivere licenziosamente; esprimersi troppo licenziosamente; costumi licenziosamente liberi.</p>

<p><b>licitazióne</b> s. f. [dal lat. <i>licitatio -onis</i>, der. di <i>licitari</i> «licitare»]. – 1. a. Offerta di un prezzo all’incanto; la gara fra i varî partecipanti all’incanto. b. In senso più tecnico, forma di contrattazione per la vendita di beni e l’aggiudicazione di appalti, pubblici e privati, in cui la vendita o l’aggiudicazione avviene in favore di colui che, in gara con altri, ha fatto l’offerta più vantaggiosa. L. privata, quella indetta dallo stato o enti pubblici in genere, così denominata perché alla gara può partecipare, anziché tutti coloro che hanno i requisiti di legge, soltanto chi sia stato invitato. 2. Nel gioco del bridge, la parte iniziale del gioco, in cui si ha la dichiarazione di punteggio e di seme da parte dei giocatori, per stabilire il contratto, ossia l’atout e il numero di prese da realizzare.</p>

<p><b>lìgio</b> agg. [dal fr. ant. lige, che è il lat. mediev. *leticus, der. di letus o litus «vassallo»; voce di origine franca, cfr. ted. ledig «libero»] (pl. f. -gie o -ge). Nel diritto feudale, di vassallo che aveva giurato fedeltà assoluta al suo signore: a chieder pace, a farsi uom l. altrui Già non ardia di consigliarlo aperto (T. Tasso). Di qui, nell’uso com., fedelissimo, strettamente sottomesso o legato ad altri per servilità o devozione: era un funzionario l. al governo austriaco; Giovene schivo e vergognoso in atto Et in penser, poi che fatto era uom ligio Di lei (Petrarca); Ligio al Pontefice E al mio sovrano, Alzai patiboli Da buon cristiano (Giusti). Per estens., rigidamente attaccato, scrupolosamente osservante: essere l. al proprio dovere, ai regolamenti; signore virtuoso, di molto riguardo, L. al passato (Gozzano).</p>

<p><b>limonite</b> s. f. [dal fr. limonite, der. di limon «melma»]. – Minerale formato da una miscela di ossidi di ferro basici e ossidi di ferro idrati, con impurezze di sabbia, argilla, fosfati, ecc., contenente una quantità di acqua variabile, che si forma per alterazione di altri minerali di ferro o, in bacini palustri o lacustri, per precipitazione, a opera di batterî, da acque contenenti carbonato ferroso in soluzione. È uno dei più diffusi e importanti minerali per l’estrazione del ferro e si presenta come un gel indurito, vetroso, isotropo, in masse compatte o in concrezioni di colore bruno scuro o nero, lucenti, oppure in masse terrose di colore giallo (ocra gialla); in Italia si rinviene nell’isola d’Elba, in Sardegna e in Calabria.</p>

<p><b>littóre</b> s. m. [dal lat. lictor -oris]. – 1. Nome di pubblici ufficiali subalterni al servizio dei magistrati romani, di alcuni sacerdoti e delle imperatrici, che precedevano portando i fasci; erano di solito liberti, stipendiati e organizzati in decurie. 2. Nel periodo fascista, lo studente universitario vincitore di una gara dei littoriali della cultura e dell’arte o dello sport. Con questo sign., era usato anche il femm. littrice.</p>

<p><b>livóre</b> s. m. [dal lat. livor -oris, der. di livere «essere livido»]. – Ant., lividezza, lividura: D’importuno livor stringendo segna Di queste belle man l’avorio terso (Ariosto). In partic., l’aspetto livido del volto di chi è tormentato dall’invidia: Fu il sangue mio d’invidia sì rïarso, Che se veduto avesse uom farsi lieto, Visto m’avresti di livore sparso (Dante). Quindi, nell’uso com., sentimento d’invidia astiosa e maligna, rancore velenoso: cupo l.; parole piene di l.; essere roso dal l.; l’odio e l’immondo Livor privato e de’ tiranni (Leopardi).</p>

<p><b>lombo</b> /'lombo/ s. m. [lat. lumbus]. - 1. (anat.) a. [ciascuna delle due parti muscolose addominali ai lati della colonna vertebrale]. b. (estens.) [al plur., le due parti del corpo umano tra la coscia e le costole: dolori ai l.] ≈ fianchi. ● Espressioni: fig., non com., fare (o farsi) i lombi ≈ irrobustirsi. ↔ indebolirsi. 2. (lett.) a. (eufem.) [al plur., organi di riproduzione sessuale] ≈ genitali. b. (fig.) [al plur., origine di una famiglia: discendere da nobili l.] ≈ casata, dinastia, (lett.) lignaggio, (lett.) prosapia, (lett.) schiatta, stirpe. 3. [parte pregiata del dorso degli animali da macello] ≈ [→ LOMBATA (1)].</P>

<p><b>longitùdine</b> s. f. [dal lat. <i>longitudo -dĭnis</i> «lunghezza», der. di <i>longus</i> «lungo»]. <b>1.</b> ant. Lunghezza, estensione in lunghezza: due canali ... di disuguale l. (Leonardo). Anche, più raramente, durata, estensione nel tempo: l. di vita (Aretino). <b>2.</b> Una delle due coordinate occorrenti per determinare la posizione di un punto sulla superficie terrestre (l’altra è la latitudine): precisamente, l. geografica, quella che misura la distanza angolare del punto da un meridiano di riferimento (normalmente quello di Greenwich); si parla anche di l. astronomica, celeste, galattica, geomagnetica, in relazione a particolari sistemi di riferimento per i punti della superficie terrestre e della volta celeste. In geofisica, effetto di l. per una data grandezza (per es., l’intensità della radiazione cosmica), il variare della misura della grandezza in questione a seconda della longitudine del punto in cui se ne effettua la misurazione. In marina e in aeronautica, l. stimata, la longitudine geografica ottenuta mediante i procedimenti della navigazione stimata; l. osservata, quella ottenuta mediante i procedimenti della navigazione astronomica oppure mediante i procedimenti della radionavigazione. In geometria, una delle tre coordinate polari, detta anche azimut, che individuano un punto nello spazio (v. coordinata, n. 1).</p>

<p><b>lùmen</b> = s. m. [dal lat. lumen «lume»]. In fotometria, unità di misura del flusso luminoso (simbolo: lm). È il flusso luminoso emesso, nell’angolo solido unitario, da una sorgente puntiforme che abbia in tutte le direzioni comprese in tale angolo solido l’intensità di una candela. Lumen per watt: unità di misura (simbolo: lm/W) dell’efficienza delle lampade elettriche, come rapporto tra il flusso luminoso emesso e la potenza elettrica assorbita.</p>

<p><b>luogotenènte</b> s. m. [comp. di luogo e del part. pres. di tenere]. – 1. In genere, chi tiene temporaneamente un ufficio (per lo più una carica altissima) invece di un’altra persona: l. del re, la persona alla quale il re delega, in tutto o in parte, l’esercizio dei suoi poteri; l. generale, durante la monarchia dei Savoia, organo straordinario costituzionale, scelto fra le persone della famiglia reale con le stesse prerogative e le stesse funzioni della corona. L. regionale, organo costituzionale decentrato, al quale in diverse occasioni (in Toscana, nelle province napoletane e nelle province siciliane nel 1860-61, a Roma e provincia nel 1870) fu delegata dal governo la funzione di reggere e governare in nome del re i territorî degli ex-stati, subito dopo l’emanazione del decreto di annessione o alla vigilia dell’emanazione stessa. 2. Nel linguaggio milit., grado di ufficiale subalterno venuto in uso con l’organizzazione degli eserciti moderni. In partic., nell’esercito italiano, era nel passato denominazione di grado equivalente a quella attuale di tenente; e così l. colonnello per l’attuale tenente colonnello; l. generale per il generale di divisione (queste denominazioni sono tuttora in uso in alcuni eserciti stranieri, per es. in Francia); analogam., nella marina militare, l. di vascello corrispondeva all’attuale tenente di vascello. 3. Con riferimento all’esercito romano, termine con cui si traduce talvolta il lat. legatus, cioè l’ufficiale che aveva funzioni di coadiutore o sostituto del comandante supremo: Labieno era il l. di Cesare durante la guerra gallica.</p>

<p><b>lusitano</b> agg. e s. m. (f. -a) [dal port. lusitano]. – Relativo o appartenente alla Lusitania, regione storica della penisola iberica occidentale (corrispondente all’incirca all’attuale Portogallo), e all’antica popolazione di stirpe iberica che abitava originariamente quella regione: l’antica civiltà lusitana. Come sost., abitante della Lusitania storica: le guerre dei Lusitani contro i Romani. Per estens., portoghese; in aggettivi composti, con quest’ultimo sign., è usata la forma luso- (per es., luso-brasiliano).</p>

<p><b>lustro</b> s. m. [dal lat. <i>lustrum</i>], lett. - [periodo di cinque anni] ≈ quinquennio.</p>

<p><b>mackintosh</b> (o macintosh) s. ingl. [dal nome di Ch. Macintosh, industriale e chimico scozz. († 1843)], usato in ital. al masch. Tipo di mantello impermeabile, fabbricato originariamente in tessuto gommato.</p>

<p><b>magiaro</b> (o màgiaro) agg. e s. m. (f. -a) [dall’ungh. magyar ‹må′d’år›]. – Sinon. di ungherese, usato spec. come termine storiografico per indicare quel raggruppamento etnico ugro-finnico che, nei secoli 9°-10°, si stanziò nella pianura del medio Danubio (le migrazioni dei M.), ma anche con il sign. più ampio che ha presso gli stessi Ungheresi, i quali chiamano Magyarország l’Ungheria, e magyar nyelv la loro lingua: la popolazione m.; lingua, letteratura, civiltà, cultura magiara.</p>

<p><b>magnanimità</b> s. f. [dal lat. magnanimĭtas -atis, der. di magnanimus: v. magnanimo]. – Grandezza d’animo, generosità: ammirare la m. di un principe, di un eroe, di un condottiero; mostrare m. nel comprendere e nel perdonare; m. di un atto, di un gesto; per disprezzar la vita e le sventure non basta essere infelici, ma si richiede m. e profondità di sentimenti (Leopardi).</p>

<p><b>maiora premunt</b> (lat. «urgono cose maggiori, più importanti»). – Espressione con cui s’invita a tralasciare (o ci si giustifica di dover interrompere) altra questione o occupazione per dedicarsi a cosa più importante e più urgente. L’espressione s’incontra, con altro senso, in Lucano (Phars. I, 674-5): Terruerant satis haec pavidam praesagia plebem; Sed maiora premunt «questi presagi avevano già atterrito la pavida plebe; ma altri ancor più gravi la opprimono».</p>

<p><b>malleabilità</b> = s. f. [der. di malleabile]. 1. Proprietà di un materiale di lasciarsi deformare permanentemente sotto l’azione di urti o pressioni adeguate, senza subire sensibili modificazioni strutturali e di resistenza meccanica e senza presentare screpolature né fratture. Con sign. particolare, proprietà di un materiale (come l’oro, l’argento, il rame, l’alluminio) di lasciarsi ridurre in lamine di piccolissimo spessore, dell’ordine del micron. 2. In senso fig., non com., docilità di carattere, disposizione a farsi guidare e a seguire i consigli altrui.</p>

<p><b>Mecenate</b> (lat. Gaius Maecenas). - Cavaliere romano (69 a. C. circa - 8 a. C.), di antichissima e nobile famiglia etrusca di Arezzo (in Tacito, Ann. VI, 11, ha il gentilizio Cilnio). Fu uno dei più ascoltati consiglieri di Ottaviano; tra i principali autori dell'accordo di Taranto del 37, fu, durante la guerra con Sesto Pompeo e dopo, il rappresentante di Ottaviano a Roma e in Italia. Quando Ottaviano divenne Augusto, M. si trasse in disparte, pur conservando una delicata funzione politica quale intermediario tra il principe e quel circolo letterario che, letterato egli stesso, aveva stretto intorno a sé (Lucio Vario, Plozio Tucca, Quintilio Varo, Aristio Fusco, Valgio Rufo, Domizio Marso, Cornelio Gallo, Properzio, che gli dedicò il secondo libro delle sue elegie, e sopra tutti Virgilio, che gli dedicò le Georgiche, e Orazio, il suo più grande amico, che gli dedicò gli Epodi, le Satire e i primi tre libri delle Odi). Morì poco prima di Orazio, e lasciò i suoi beni ad Augusto.</p>

<p><b>menagramo</b> s. m. e f. [voce milan. (menagràm), comp. di menare e gramo, propr. «che mena, che porta cose grame, tristi», contrapp. a menabòn «portafortuna»], invar. – Persona alla quale, soprattutto per il suo aspetto triste e tetro, si attribuisce (per superstizione o con intento scherz.) il potere di portare sfortuna; iettatore, iettatrice: è un m.; è ancora qui, quella menagramo!; avere una faccia, un aspetto da m.; che cosa sono venuti a fare quei menagramo?</p>

<p><b>mèrlo</b> = s. m. (f. -a) [lat. mĕrŭla]. 1. Uccello passeraceo della famiglia turdidi (Turdus merula) che vive nei boschi, nei giardini, nei terreni coltivati, comune e stanziale in Italia; ha piumaggio nero lucido nel maschio, più chiaro nella femmina, e becco giallo arancione; I giovani e le femmine presentano una colorazione bruna del becco, anziché gialla o aranciata; ha canto sonoro (fischio) e notevoli facoltà imitative dei suoni, in partic. del canto di altri uccelli. Altre specie sono il m. dal collare (lat. scient. Turdus torquatus), detto anche m. dal petto bianco e, nell’Italia centr., m. forestiero. 2. fig. Babbeo, minchione, sempliciotto: s’è fatto prendere, quel m.; bel m.!; è proprio un m., ecc. (v. anche merlotto); scherz., cercare il m., di donna che cerca marito (o amante), soprattutto se ricco e generoso; e così adescare il m., ha trovato il m. che la sposa, e sim. Per antifrasi, uomo furbo, scaltro, che si finge ingenuo o bonaccione: sta’ attento, è un m. quello! 3. Con varie determinazioni, è nome comune o region. di altri uccelli appartenenti a generi diversi: m. acquaiolo o acquatico, passeraceo (Cinclus cinclus) di color giallo ardesia superiormente e con la gola bianco-grigia, stanziale nell’Europa settentr., raro in Italia (altrove lo stesso nome indica la gallinella d’acqua o porciglione); m. acquaiolo grande, o m. acquatico maggiore, l’uccello noto come cavaliere d’Italia; m. casaiolo, il passero solitario; m. di sasso o sassile, m. di montagna, il codirossone.</p>

<figure>
<img src="img/merlo.png" alt="merlo"/>
<figcaption>Merlo Maschio</figcaption>
</figure>

<p><b>metàteṡi</b> s. f. [dal lat. tardo metathĕsis, gr. μετάϑεσις «trasposizione», comp. di μετα- «meta-» e tema di τίϑημι «porre, collocare»]. – 1. In linguistica, fenomeno per cui, all’interno della stessa parola, due suoni si invertono prendendo l’uno il posto dell’altro: si ha la m. a contatto, se i due suoni sono contigui (per es., fr. ant. meole [lat. medulla], mod. moelle; gr. ᾿Αϕορδίτη per ᾿Αϕροδίτη); la m. a distanza, se i due suoni appartengono a due sillabe diverse e non sono contigui (spagn. palabra dal lat. parabŭla; ital. coccodrillo dal lat. crocodilus); in ital. è soprattutto frequente il secondo tipo: fradicio da fracido, tosc. padule per palude, ant. grolia per gloria, ant. e dial. drento per dentro, ecc. Si ha infine la m. quantitativa quando si inverte reciprocamente la quantità di due vocali contigue (per es., nel gr. βασιλέως per βασιλῆος). 2. In retorica, inversione nell’ordine sintattico usuale delle parole nella frase, per ottenere effetti stilistici; si distingue anche qui una m. a contatto, o anastrofe (v.), e una m. a distanza, o iperbato (v.). 3. In enigmistica, gioco che consiste nello spostamento di una lettera nel corpo di una parola, in modo da dare origine a un’altra parola di significato diverso: toRta-tRota, inScenamento – incenSamento; le metatesi applicate alle frasi costituiscono una specie di papera o bisticcio: quesIto proposto – questo proposIto; fRati stoici – fati stoRici. 4. In chimica, reazione di doppio scambio, nella quale un elemento o un radicale passa da un composto a un altro (per es., da nitrato di sodio più cloruro di potassio si forma cloruro di sodio più nitrato di potassio).</p>

<p><b>metonìmia</b> (alla greca metonimìa) s. f. [dal lat. tardo metonymĭa, gr. μετωνυμία, propr. «scambio di nome», comp. di μετα- «meta-» e ὄνομα, ὄνυμα «nome»]. Procedimento linguistico espressivo, e figura della retorica tradizionale, che consiste nel trasferimento di significato da una parola a un’altra in base a una relazione di contiguità spaziale, temporale o causale, usando, per es., il nome del contenente per il contenuto («bere un bicchiere», «finire una bottiglia»), della causa per l’effetto («vivere del proprio lavoro», di ciò che si guadagna lavorando), della materia per l’oggetto («i sacri bronzi», le campane), del simbolo per la cosa designata («tener fede alla propria bandiera»), del nome dell’autore per l’opera («portare Omero agli esami»; «avere in casa un Carrà»), del luogo di produzione o di origine per la cosa prodotta («un fiasco di Chianti»), dell’astratto per il concreto («eludere la sorveglianza»), e simili. Nei trattatisti di retorica e di stilistica i confini tra la metonimia e la sineddoche non sono molto netti, e alcuni dei casi ora elencati vengono considerati esempî di sineddoche, mentre all’opposto alcuni esempî di sineddoche vengono classificati come casi di metonimia.</p>

<p><b>minzióne</b> s. f. [dal lat. tardo <i>minctio -onis</i>, der. di <i>mingĕre</i> «urinare»]. – Nel linguaggio medico, l’atto di urinare, urinazione; più specificamente, l’insieme degli atti volontarî e involontarî che provocano l’espulsione dell’urina dalla vescica, attraverso l’uretra: il meccanismo della m.; disturbi della minzione.</p>

<p><b>mirra</b> s. f. [dal lat. myrrha, gr. μύρρα]. 1. Gommoresina che si ricava dalla scorza del tronco e dei rami di diverse piante del genere commifora, messa in commercio in due varietà (m. eletta, o m. in lacrime, in grani tondeggianti, e m. in sorte, in masse di colore bruno), adoperata in profumeria, nella preparazione di dentifrici e, in passato, come astringente, antisettico e carminativo; usata nell’antichità come profumo per persone o cose e a scopi medicinali (gli Egiziani se ne servivano nel processo di imbalsamazione), secondo la narrazione evangelica fu uno dei doni recati dai re Magi a Gesù bambino (insieme con l’oro e l’incenso), e una delle sostanze con cui fu unto il corpo di Cristo prima della sepoltura. 2. Olio di m., liquido giallastro, oleoso, dal forte odore, che si ottiene per distillazione della gomma di mirra: ha azione astringente e antisettica e contiene, come componenti principali, aldeide cuminica, eugenolo, dipentene e pinene.</p>

<p><b>misàntropo</b> agg. e s. m. (f. -a) [dal gr. μισάνϑρωπος, comp. di μισο- «miso-» (μῖσος = odio) e ἄνϑρωπος «uomo»]. – Di persona che prova un sentimento di odio, di antipatia, di avversione per il genere umano, o che, in senso più ampio, ha carattere poco socievole, chiuso ai contatti umani: con l’età sta diventando m.; un vecchio m., un feroce m.; fare vita da m.; non ti credevo così m.; per otto anni è vissuto solo e m. non parlando ad altri che a me (Arbasino).</p>

<p><b>misoginia</b> /mizodʒi'nia/ s. f. s. f. [dal gr. μισογυνία; v. misogino -> da μισέω, "odiare" e γυνή, "donna") ]. – Atteggiamento di avversione generica per le donne, o di repulsione, da parte dell’uomo, verso i rapporti sessuali con donne.</p>

<p><b>misofobìa</b> s. f. [comp. del gr. μύσος «sozzura» e -fobia]. – Paura morbosa di insudiciarsi o di contaminarsi a contatto di determinati oggetti, con conseguente sproporzionata attuazione di norme igieniche.</p>

<p><b>modus ponens</b> ‹mòdus pònens› [Lat. "modo che afferma"] Inferenza della sillogistica classica del tipo: se sussiste p allora vale q; sussiste p; allora vale q. La regola di deduzione corrispondente compare nei più diffusi calcoli logici moderni. Nella logica matematica è chiamata più frequentemente regola di separazione o di distacco e si enuncia così: "A una sequenza di espressioni in cui occorrono sia l'espressione H sia l'espressione H→K può essere aggiunta l'espressione K" (v. logica: III 484 a).</p>

<p><b>monile</b> s. m. [dal lat. monile]. – Originariamente, catena d’oro o di gemme da portare al collo. Per estens., gioiello in genere: i monili cui gemmano Effïgïati Dei (Foscolo); Qui le donne alle veglie lucenti De’ monili far pompa e de’ cinti (Manzoni). Fig., poet.: Stanno li alberi aspettando, Con monili di rugiade (D’Annunzio).</p>

<p><b>moratoria</b> /moratòria/ s. f. [femm. sostantivato dell’agg. moratorio]. – 1. Nel linguaggio giur., sospensione della scadenza delle obbligazioni in genere, e spec. di quelle pecuniarie, disposta con provvedimento legislativo, in via eccezionale e con riferimento a eventi straordinarî tali da turbare il normale svolgimento dei rapporti economici e sociali. 2. Per estens., nell’uso giornalistico, interruzione a tempo indeterminato, in partic. con riferimento ad attività che sono oggetto di controversia politica, anche in campo internazionale: proporre una m. all’esportazione di armi; m. degli esperimenti nucleari nell’atmosfera; m. nucleare, cessazione della produzione di armi nucleari decisa da uno stato (m. unilaterale) o auspicata per tutte le potenze internazionali.</p>

<p><b>moussakà</b> (in greco: μουσακάς) o mussacà è un piatto tipico della cucina turca, balcanica e medio-orientale affine alla parmigiana di melanzane nella versione siciliana (o anche in quella napoletana, caratterizzata da mozzarella e sugo di pomodoro). La versione greca del moussakà è la più nota. In Italia il piatto è comune nella tradizione culinaria di Trieste.</p>

<p><b>Muflone</b> = s.m. Animale dei Bovidi, simile a una pecora diffuso esclusivamente in Sardegna e in Corsica, caratterizzato dal pelame folto e rasato, di colore bruno, e, negli esemplari maschi, da lunghe corna ricurve all'indietro; è specie protetta ETIM lat. tardo mufronem di etim. incerta nella forma mufione sec. XVI</p>

<p><b>mutilare</b> v. tr. [dal lat. mutilare, der. di mutĭlus «mutilo»] (io mùtilo, ecc.). – 1. Provocare, per trauma, intervento chirurgico o atto violento, la perdita di una parte importante del corpo, soprattutto di un arto o di una sua parte: la macchina gli mutilò le mani; l’incidente lo ha mutilato delle gambe; lo mutilarono di due dita. 2. In senso fig., privare un’opera di alcune sue parti in modo che il tutto ne risulti imperfetto e manchevole: la censura ha mutilato il film delle scene più crude; l’articolo è stato mutilato per ragioni di spazio. ◆ Part. pass. mutilato, anche come sost. (v. la voce).</p>

<p><b>narciso</b> s. m. – Persona vanesia, compiaciuta e quasi innamorata di sé. È un uso antonomastico del nome di Narciso (ant. Narcisso; gr. Νάρκισσος, lat. Narcissus), personaggio della mitologia greca, che, insensibile all’amore di fanciulle e di ninfe, tra le quali Eco, s’innamorò della propria immagine riflessa in una fonte, e morì di vana passione, trasformandosi nel fiore di ugual nome (v. la voce prec.).</p>

<p><b>nebbiolo</b> nbeb-biò-lo] o <b>nebiolo</b> = s.m inv. Vino rosso da pasto molto pregiato tipico di alcune zone del Piemonte (alba, Cuneese); il vitigno omonimo da cui si ricava - Anche in funzione di aggettivo. inv. ETIM deriv di nebbia con -one, forse perchè i suoi acini sono rivestiti di pruina che ricorda la nebbia.</p>

<p><b>némbo</b> s. m. [lat. nĭmbus (cfr. nimbo); col sign. 1 b il termine è stato introdotto nella nomenclatura scient. dal meteorologo ingl. L. Howard nel 1803]. 1. a. letter. Grossa nuvola scura, apportatrice di pioggia violenta: l’addensarsi dei n.; sacre le reliquie renda Dall’insultar de’ n. e dal profano Piede del vulgo (Foscolo). b. Più precisamente, in meteorologia, denominazione di due tipi di nubi detti anche rispettivam. cumulo-nembo e nembostrato (v. le voci). 2. fig. Grande quantità o massa di animali o di cose, o anche di persone, spec. se in movimento o in qualche modo simile a nuvola o a pioggia: un n. di polvere, di moscerini; un n. di cavalieri; Umile in tanta gloria, Coverta già de l’amoroso nembo [di fiori] (Petrarca).</p>

<p><b>nèmeṡi</b> s. f., letter. Propr. nome proprio, Nemesi (gr. Νέμεσις, lat. Nemĕsis), personificazione nella mitologia greca e latina della giustizia distributiva, e perciò punitrice di quanto, eccedendo la giusta misura, turba l’ordine dell’universo. Con uso fig., n. storica, espressione riferita ad avvenimenti storici che sembrano quasi riparare o vendicare sui discendenti antiche ingiustizie o colpe di uomini e nazioni; è una n., a proposito di un avvenimento considerato come un atto di giustizia compensativa. Talvolta anche col sign. generico di punizione o vendetta, con carattere di ineluttabile fatalità.</p>
 
<p><b>nequizia</b> /nequìzia/ s. f. [dal lat. nequitia, der. di nequam, agg. indecl., «dappoco, tristo, dissoluto»], letter. – Malvagità, iniquità: n. d’animo; dare prova di n.; poniamo ora che veramente ella sia esposta, per la n. della madre e di quell’altra canaglia, a un pericolo gravissimo (Pirandello). In senso concr., azione malvagia: commettere n.; non si puote Torcer già mai ad alcuna n. (Dante); Su le tue pagine Scolpisci, o storia, Le altrui nequizie E la sua [di Venezia] gloria (Fusinato). Ant., irritazione sorda, rabbia interna: Fra Michele si consumava di n., veggendo i modi fecciosi della moglie d’Ugolino (Sacchetti).</p>
 
<p><b>nolènte</b> agg. [dal lat. nolens -entis, part. pres. di nolle «non volere»], letter. – Che non vuole, che è di volontà contraria: essere, dichiararsi, mostrarsi n.; per quanto n., ha dovuto accettare; si usa per lo più in modo assol., più raram. con reggenza di una prop. subordinata: io la seguiva, n. ormai a consumare il fatto che essa sembrava adesso voler favorire (Pratolini). Frequente soprattutto, anche nel linguaggio com., nella locuz. volente o nolente (meno spesso volente nolente), con riferimento ad azioni o comportamenti a cui si è indotti o costretti cedendo all’imposizione altrui o alla necessità dei fatti, anche contro il proprio volere (con sign. simile al più pop. per amore o per forza): ormai aveva dato la sua parola e, volente o n., dovette mantenerla; così la penna s’intinge, volente o n., in un inchiostro temperato con umiltà e ironia (Claudio Magris).</p>

<p><b>nume</b> s. m. [dal lat. numen, der. di *nuĕre «fare cenno» (v. annuire)], letter. 1. La presenza e la volontà onnipotente della divinità (secondo l’originario sign. lat.): Vergine santa [Minerva], che mirabil pruove Mostri del tuo gran n. in cielo e ’n terra (Poliziano), della tua grande potenza; O bella Musa ..., non sento Spirar l’ambrosia, indizio del tuo Nume (Foscolo), della tua presenza divina. 2. a. In senso concr., il dio stesso, cioè uno degli dèi della mitologia classica e per estens. qualunque essere divino: i n. dell’Olimpo; i n. tutelari, che hanno la tutela di un luogo, di una città, ecc.; frequente come invocazione o esclamazione generica: o numi!, o santi n.!; o numi, o numi: Pugnan per altra terra itali acciari (Leopardi); talora con tono scherz.: santi n.! chi l’avrebbe detto? b. In senso fig., per lo più in usi poetici o enfatici, persona cui si deve profonda venerazione: i n. (o i n. tutelari) della patria, gli artefici della sua esistenza e della sua potenza; e già s’ascrive Al concilio dei n. (Parini), nel numero dei nobili.</p>

<p><b>oberato</b> agg. [dal lat. <i>obaeratus</i>, comp. di ob- e aes aeris «rame, denaro» (col valore che ha nella locuz. aes alienum «debito»)]. – 1. Presso gli antichi Romani, detto del debitore che, non potendo far fronte ai suoi obblighi verso il creditore, diveniva schiavo di questo (in tale accezione, anche come sost.). Più genericam., anche nell’uso odierno (per influenza del fr. obéré), oppresso dai debiti, carico di debiti: beni o. da ipoteche; e pleonasticamente: trascina la sua vita oberato continuamente dai debiti. 2. fig. Sovraccarico, eccessivamente gravato: essere o. di lavoro, di impegni.</p>

<p><b>obnubilaménto</b> (o onnubilaménto) s. m. [der. di obnubilare]. – Nel linguaggio letter. e medico, annebbiamento, offuscamento, forte indebolimento: o. della vista; o. del sensorio; o. della coscienza.</p>

<p><b>olismo</b> s. m. [der. del gr. ὅλος «tutto, intero, totale»]. Teoria biologica generale derivata dal <i>vitalismo</i>, Tesi secondo cui il tutto non è riducibile alla somma delle parti di cui è composto. Questo principio generale è stato variamente declinato in diverse discipline. In biologia, equivale a sostenere che la totalità dell’organismo assume una funzione direttiva dei fenomeni fisici e chimici che sono alla base della vita; tale teoria si distingue dal vitalismo perché non ammette l’esistenza di ‘forze vitali’, e dal meccanicismo perché ritiene che l’impostazione deterministica delle scienze fisiche non sia adeguata per l’interpretazione dei fenomeni vitali. Nel campo delle scienze umane, si parla di o. a proposito di quelle concezioni secondo cui oggetto delle scienze sociali sarebbero non gli individui e le loro azioni e preferenze, ma le strutture e le totalità di cui gli individui farebbero parte e alle cui azioni esse non sarebbero riducibili. Tali concezioni (per es., il marxismo, il funzionalismo in sociologia e lo strutturalismo in antropologia) sono state spesso criticate, soprattutto in ambito filosofico, dall’individualismo metodologico (➔ individualismo). In epistemologia, s’intende con o. la tesi secondo cui un’ipotesi scientifica non ha un proprio circoscritto ambito di conseguenze empiriche tramite cui possa essere sottoposta a controllo, essendo ogni ipotesi connessa direttamente o indirettamente a porzioni più o meno vaste della teoria cui appartiene, se non addirittura ad altre teorie, dal che segue che il controllo empirico riguarda la teoria nella sua globalità. Questa tesi (nota anche come tesi Duhem-Quine, dal nome di coloro che l’hanno formulata) doveva minare le basi del neopositivismo e così dare nuovo impulso, entro la filosofia analitica, al dibattito sul significato: in filosofia del linguaggio si parla infatti di o. a proposito di quelle teorie del significato secondo le quali non è possibile determinare il significato di un enunciato isolatamente considerato, dipendendo esso dalle connessioni che l’enunciato intrattiene con il resto del linguaggio..</p>

<p><b>Ologramma</b> = Immagine tridimensionale di un oggetto su lastra fotografica ottenuta sfruttando l'interferenza di due fasci di luce laser, uno diffratto dall'oggetto e l'altro riflesso da uno specchio. La tecnica olografica fu inventata nel 1947 dal fisico D. Gabor. L'etimo del termine "Olografia" deriva dal greco antico ὅλος, holos, "tutto", e γραφή, grafè, "scrittura" e significa letteralmente "descrivo tutto".</p>

<p><b>òmero</b> s. m. [lat. ŭmĕrus o hŭmĕrus]. – 1. Nell’anatomia dei vertebrati, osso lungo, pari, che da solo costituisce lo scheletro dell’arto anteriore dei tetrapodi e degli uccelli; nell’uomo ha corpo irregolarmente cilindrico, un’estremità superiore la cui porzione articolare (testa dell’o.) costituisce con la cavità glenoidea della scapola l’articolazione scapolo-omerale, e un’estremità inferiore, appiattita e notevolmente più larga del corpo, che presenta due superfici articolari, una laterale, in forma di condilo in rapporto con la testa del radio, e una mediale, in forma di puleggia, che si articola con l’ulna. Per estens., in zoologia il termine è riferito anche alle regioni articolari delle elitre degli insetti coleotteri e della coxa delle zampe anteriori. 2. Sinon. letter. di spalla, per lo più al plur.: Che ne conceda i suoi o. forti (Dante); mettean le frecce orrendo Su gli o. all’irato un tintinnìo (V. Monti). Al sing., può indicare una singola spalla, o avere valore collettivo: avevano entrambi intorno al capo una reticella verde, che cadeva sull’o. sinistro (Manzoni); e te, sì, che abbandoni Su l’omero il pallor muto del viso (Pascoli); e in senso fig.: Ma chi pensasse il ponderoso tema E l’omero mortal che se ne carca (Dante).</p>

<img src="img/omero.png" alt="omero"/>

<p><b>oplite</b> (raro oplita) s. m. [dal gr. ὁπλίτης, der. di ὅπλον «armatura»; lat. hoplites]. – Nell’antica Grecia, fante dotato di armatura pesante, costituita da scudo, corazza di metallo o di cuoio guarnito di metallo, schinieri, elmo di metallo, lancia e spada.</p>

<p><b>órcio</b> s. m. [lat. ŭrceus] (pl. gli órci, ant. le órcia). 1. Grande vaso di terracotta, panciuto, usato soprattutto per tenervi l’olio, oppure di forma allungata (talora smaltato) e dotato nella parte bassa di un foro per spillare il liquido che contiene (in genere vino). Fig. (oggi poco com.): l’acqua vien giù a orci, piove dirottamente. Anticam., vaso fittile di forma allungata, munito di una o due anse, con collo cilindrico, destinato a contenere o anche, nelle forme più piccole, a versare liquidi. 2. Antica unità di misura di capacità equivalente alla dodicesima parte del cogno, cioè a 37,98 litri. ◆ Dim. orcèllo, orcino, orciòlo (v.); accr., non com., orcióne.</p>

<p><b>òrgia</b> s. f. [dal lat. orgia, neutro pl., gr. ὄργια (pl. di ὄργιον), affine a ἔργον «opera»] (pl. -ge o -gie). – 1. Cerimonia rituale, frequente nella tradizione di numerose religioni (grandi feste iniziatiche o agricole, celebrazioni misteriche in onore di divinità come Demetra, Dioniso, Bacco, Orfeo, ecc.), consistente in una manifestazione di carattere tumultuoso, i cui partecipanti, sottraendosi temporaneamente alle norme che regolano il comportamento consueto della comunità, si abbandonano a un’esplosione senza freno della vita fisica e psichica; al di là di precise tradizioni religiose, il motivo dell’orgiasmo come infrazione di norme date è presente in tutte le tradizioni popolari persistendo in varie forme anche nel moderno carnevale. Orge (o feste) dionisiache, nell’antica Grecia, le celebrazioni del culto di Dioniso, durante le quali le baccanti partecipavano al furore sacro indotto dal culto orgiastico proprio di quel dio con forme di eccitazione parossistica che si coronava addentando vivo o mangiando crudo (omofagia) un cerbiatto, incorporazione di Dioniso. 2. Per estens., riunione di persone che si comportano senza alcuna inibizione, spec. sessuale, e le manifestazioni stesse di tale comportamento (in partic., la pratica dell’amore di gruppo): darsi alle o.; passare una notte di orgia o di orge; più genericam., baldoria sfrenata e rumorosa, durante la quale ci si abbandona a eccessi e stravizî: o. carnevalesche, o. di capodanno. Fig., grande quantità, profusione eccezionale, straordinaria, che eccita, che sconvolge: un’o. di luci, di suoni, di colori; un’o. di sangue; anche, semplicem., eccesso, quantità esagerata: un’o. di letture, di discorsi, di citazioni. ◆ Dim., non com., orgétta.</p>

<p><b>orogenesi</b> (dal greco ὄρος = rilievo, montagna + γένεσις = origine, causa produttiva) indica in geologia il processo di formazione di un qualsiasi rilievo.</p>

<p><b>Osiride</b> = (gr.῎Οσιρις) Dio egizio, forse originario di Busiri, nel Delta. Nel sistema genealogico della teologia eliopolitana, figlio di Geb e di Nut, fratello di Iside, di Nefti e di Seth. La versione ellenistica del suo mito, che tuttavia trova conferma nelle allusioni dei testi iscritti sulle piramidi, lo dà come buon re d’Egitto, ucciso e fatto a pezzi dal fratello Seth. Iside, la moglie, ne ricostituisce il corpo, rianimato magicamente, e ne ha un figlio, Oro, al quale spetta vendicare il padre. O., successivamente, diviene signore del regno dei morti. </p>

<p><b>ostativo</b> agg. [der. di ostare]. – Che costituisce ostacolo, che è d’impedimento; è termine usato esclusivam. nel linguaggio giur.: cause o., per l’applicazione dell’amnistia; errore o. (denominato nel codice civile vigente errore nella dichiarazione), quello consistente in una divergenza fra la volontà e la sua dichiarazione, tale quindi da determinare l’annullabilità del contratto quando sia ritenuto essenziale e riconoscibile dall’altro contraente. L’<b>ergastolo “ostativo</b>” è quello applicato per uno o più delitti assolutamente “impermeabili” all’accesso ai benefici penitenziari2, inclusi nell’elenco dell’art. 4 bis, co. 1, ord. penit., nel caso in cui manchi l’utile collaborazione con la giustizia ex art. 58 ter ord. penit. e non ricorrano le ipotesi di collaborazione “impossibile” o “irrilevante” previste dal comma 1-bis dell’art. 4 bis3. Sul versante probatorio esso si fonda su una presunzione assoluta di persistente pericolosità del condannato non collaborante, precludendogli «qualsiasi possibilità di ritorno – sia temporaneo che definitivo – nella società libera». </p>

<p><b>Osteotomia</b> (dal gr. ὀστέον "osso" e τομή "taglio"). - Così si chiama ogni intervento chirurgico che consiste nella scontinuazione di un osso ottenuta con strumenti taglienti. Indicazioni principali sono: la correzione di deformità e incurvamenti della diafisi delle ossa lunghe degli arti, sia congeniti sia acquisiti, come pure delle deformazioni dei capi ossei in prossimità delle articolazioni che sono cagione delle deviazioni laterali tanto comuni, valgismo o varismo; la rottura di calli ossei viziosi e deformi; la rottura di anchilosi e la ripristinazione di movimenti; si può eseguire anche la sezione dell'osso in prossimità di un'articolazione anchilosata e tendere con l'osteotomia alla formazione di una pseudoartrosi. L'osteotomia può essere semplice o lineare e cuneiforme, ossia con resezione di un cuneo osseo, e la sezione ossea può essere completa e incompleta. Nella pratica le più comuni osteotomie sono quelle del femore e della tibia.</p>

<p><b>ostruzionismo</b> s. m. [der. di ostruzione, sul modello dell'ingl. obstructionism]. - 1. [azione con cui si tende volutamente e sistematicamente a ostacolare una determinata attività] ≈ boicottaggio, (non com.) ostruzione, sabotaggio. ↔ aiuto, appoggio, sostegno. ● Espressioni: fare (dell')ostruzionismo [frapporre degli ostacoli allo svolgimento di un'attività] ≈ e ↔ [→ OSTACOLARE (2)]. 2. a. (polit.) [sistema usato dalle minoranze parlamentari per impedire o ritardare le deliberazioni della maggioranza, mediante l'uso dilatorio di tutti i mezzi consentiti dalle norme parlamentari] ≈ filibustering. ⇑ sabotaggio. b. (sport.) [nel calcio e nel rugby, manovra scorretta consistente nell'ostacolare intenzionalmente con il proprio corpo la corsa dell'avversario che sta per impossessarsi della palla] ≈ ostruzione. </p>

<p><b>ottentòtto</b> agg. e s. m. (f. -a) [dall’oland. Hottentot o Ottentot, prob. voce imitativa dei suoni avulsivi caratteristici del loro linguaggio]. – 1. Relativo o appartenente agli Ottentotti, popolazione indigena dell’Africa australe, che all’epoca dei primi stanziamenti olandesi (sec. 17°) occupava in masse cospicue la regione del Capo di Buona Speranza, mentre oggi è ridotta a poche migliaia di individui, che presentano, dal punto di vista dell’antropologia fisica, caratteri di steatopigia, di camerrinia, di bassa statura nonché una particolare plica sulla palpebra superiore, detta plica ottentotta. Attualmente il termine è stato abbandonato dagli studiosi, preferendosi, come etnonimo, il termine khoi per meglio riferirsi alla particolarità di un linguaggio parlato caratterizzato da schiocchi (suoni avulsivi), apofonia vocalica e toni musicali: lingua o. (o lingua khoi), attualmente riunita dagli studiosi a quella parlata dai boscimani (o san) con il nome complessivo di lingua khoi-san (analogam., cultura khoi-san, la cultura relativa all’insieme etnico costituito dagli ottentotti e dai boscimani). Per il cosiddetto grembiule delle Ottentotte, v. grembiule, n. 3. 2. In senso fig., la parola è spesso usata per indicare persona grossolanamente ignorante e maleducata e, al plur., come sinon. di popolo barbaro e rozzo.</p>

<p><b>ovoviviparità</b> = tipo di riproduzione di una specie animale in cui le uova sono incubate e si schiudono nell'organismo materno, senza che vi sia alcuna relazione nutritiva, come invece accade nella viviparità.</p>

<p><b>pandemìa</b> s. f. [rifacimento di epidemia secondo l’agg. gr. πανδήμιος «di tutto il popolo» (v. pandemio)]. – Epidemia con tendenza a diffondersi ovunque, cioè a invadere rapidamente vastissimi territorî e continenti: p. influenzale, p. vaiolosa.</p>

<p><b>panegìrico</b> s. m. [dal lat. panegyrĭcus, gr. πανηγυρικός, propr. agg. (sottint. λόγος «discorso»), der. di πανήγυρις «adunanza di tutto il popolo», comp. di παν- «pan-» e ἄγυρις «adunanza, riunione»] (pl. -ci). – 1. In origine, nell’antica Grecia, discorso a carattere encomiastico o suasorio che si pronunciava nelle adunanze festive del popolo; presso gli antichi Romani, discorso celebrativo in onore di un personaggio illustre: il p. di Plinio a Traiano (letto in Senato nell’anno 100 d. C.). In epoca moderna, discorso ai fedeli in onore e lode di un santo (o di altra figura del culto cristiano) nella festività a lui dedicata: il parroco ha pronunciato il p. del santo protettore. 2. fig. Per estens., discorso o scritto in cui si esaltano i meriti di qualcuno con lodi esagerate e in tono ampolloso: fare, tessere il p. del direttore; un articolo apparentemente obiettivo, che in realtà è solo un p. del presidente del consiglio; meno com., discorso lungo e noioso: non farmi il solito p., dimmi subito cosa vuoi. 3. Raro come agg., che riguarda il panegirico o ne ha i caratteri: il genere p.; stile p.; orazione p.; discorsi panegirici.</p>

<p><b>pàredro</b> (o parèdro) agg. e s. m. [dal gr. πάρεδρος, propr. «che siede accanto», comp. di παρά «presso» e ἕδρα «sedia»]. – 1. agg. Nella religione degli antichi Greci (e anche, per un uso estens. del termine, in altre religioni politeistiche), di divinità associata nel culto ad altra divinità maggiore (per es., Igea ad Asclepio, Neriene a Marte, ecc.). 2. s. m. Nell’antica Atene, denominazione dei coadiutori dei primi tre dei nove arconti (eponimo, re, polemarco), scelti, in numero di due per ciascuno, da questi magistrati.</p>

<p><b>parènchima</b> s. m. [dal gr. παρέγχυμα -ατος, der. di παρεγχέω «spandere»; il termine è stato coniato dal medico greco Erasistrato (sec. 3° a. C.) col sign. anatomico] (pl. -i). – 1. In anatomia, il tessuto specifico di un qualsiasi organo: p. epatico, renale, polmonare, ecc. 2. In zoologia, tessuto di origine mesenchimale che riempie lo spazio tra gli organi interni e la parete del corpo degli acelomati (platelminti e nemertini). 3. In botanica, tessuto (detto anche fondamentale per la sua prevalenza nella maggior parte dei diversi organi delle cormofite), di solito costituito da cellule vive con parete cellulosica, citoplasma parietale e grandi vacuoli ricchi di succo cellulare; può essere variamente denominato a seconda della sua localizzazione (p. floematico quello che nei fasci conduttori accompagna il floema, p. del legno se presente nel legno delle piante, ecc.), delle caratteristiche morfologiche (per es., nelle foglie, il p. a palizzata caratterizzato da cellule allungate, ortogonali alla lamina fogliare e senza spazî intercellulari, e il p. spugnoso, così definito per gli ampî spazî intercellulari e la morfologia irregolare delle sue cellule), delle caratteristiche funzionali (p. assimilatore o clorofilliano quello specializzato nella fotosintesi per la presenza di numerosi cloroplasti nelle sue cellule, ecc.), delle sostanze di riserva (p. aerifero, particolarmente sviluppato nei fusti e nelle radici di piante acquatiche, p. acquifero quello comune alle piante grasse, ecc.).</p>

<p><b>Paride</b> (gr. Πάρις) Mitico eroe di origine frigia, figlio di Priamo e di Ecuba, causa prima della guerra e della caduta di Troia. Dopo un sogno premonitore, avuto durante la gravidanza (le era parso di generare una fiaccola che appiccava il fuoco al palazzo reale), Ecuba fece esporre il piccolo P. sul Monte Ida. Raccolto dai pastori, P. fu allevato da essi e chiamato Alessandro. A lui si rivolsero le dee che si contendevano il primato della bellezza, Era, Atena, Afrodite. Nel giudizio di P. fu favorita Afrodite che gli promise la più bella donna del mondo, a differenza di Era che prometteva il dominio dell’Asia e di Atena che prometteva saggezza e invincibilità in battaglia. Andato poi a Troia per una gara, P. vinse i fratelli e fu quindi riconosciuto da Cassandra e dal padre Priamo che lo accolse nella reggia. Recatosi a Sparta, P. riuscì, con l’aiuto di Afrodite, a sedurre e a rapire Elena. Durante la guerra di Troia, da ciò causata, combatté come arciere; ma nell’Iliade è presentato per lo più come dedito al canto e all’amore. La sua azione più importante nell’Iliade è il duello con Menelao. Con una freccia diretta da Apollo P. uccise Achille colpendolo nell’unico punto vulnerabile, prima di essere ucciso da una freccia di Filottete.</p>

<p><b>parietale</b> agg. [dal lat. tardo parietalis, der. di paries -iĕtis «parete»]. – 1. Fatto su parete: pitture, affreschi, mosaici, iscrizioni p.; arte p., designazione generica, in paletnologia, delle manifestazioni artistiche (incisioni, pitture) preistoriche, in prevalenza del paleolitico superiore, che si rinvengono sulle pareti delle caverne e dei ripari sotto roccia. 2. In anatomia, di organo situato vicino o in corrispondenza della parete di una cavità (torace, addome, cranio, ecc.) o che concorre a formarla: pleura p., peritoneo p., ecc. Con sign. più ristretto: lobo p., uno dei lobi degli emisferi cerebrali che occupa la parte mediana e superiore, compresa fra il lobo frontale in avanti, occipitale indietro e temporale in basso, essendone separato rispettivam. dalle scissure di Rolando, di Silvio e parieto-occipitale; osso p. (o assol. il p.), ciascuno dei due ossi piatti, di forma quadrilatera, che formano la superficie superiore e laterale del cranio dei vertebrati e coprono quasi tutta la parte mediana e superiore del cervello. Per occhio o organo p., v. occhio, n. 1 c. 3. In botanica, indica tra l’altro riferimento alla parete cellulare (citoplasma parietale) o alla parete dell’ovario (placentazione parietale).</p>

<p><b>pàscere</b> v. tr. [dal lat. pascĕre «pascolare, nutrire» (e come deponente intr., pasci «essere al pascolo, nutrirsi»)] (io pasco, tu pasci, ecc.; pass. rem. pascètti [meno com. pascéi], pascésti, ecc.; part. pass. pasciuto). – 1. a. Mangiare, cibarsi di qualche cosa, detto soprattutto di animali al pascolo, che mangiano l’erba o le foglie strappandole con i denti: le vacche pascevano l’erba (o le erbe) nel prato; Quanto giova a mirar pender da un’erta Le capre, e pascer questo e quel virgulto (Poliziano). Nell’uso ant., e talvolta in quello letter. o poet., anche con riferimento ad altri animali o ad altri cibi: Allor l’ambrosia i tuoi cavalli erranti Pascono (Carducci). Per estens., riferito all’uomo: essa, che la sera davanti cenato non avea, da fame costretta, a p. l’erbe si diede (Boccaccio). b. Con uso intr. (aus. avere), con sign. non diverso dal prec.: L’Arpie, pascendo poi de le sue foglie, Fanno dolore, e al dolor fenestra (Dante). Usato assol., pascolare, essere al pascolo: D’intorno a lui le sue pecore pascono (Poliziano). Rari i tempi composti, che si trovano talvolta con l’aus. essere: molti [animali], ... poi che pasciuti erano bene il giorno, la notte alle lor case ... si tornavano satolli (Boccaccio). 2. a. Condurre e tenere le bestie al pascolo, custodirle mentre brucano l’erba: p. i buoi, le capre; il figliuol prodigo fu costretto a p. i porci; al Tidide e di Laerte al figlio Pascerete i cavalli (Foscolo). Frequente in senso fig., spec. in contesti evangelici o che al Vangelo si ispirano: pasci i miei agnelli..., pasci le mie pecore, parole con cui Gesù conferisce la missione a Pietro (Giovanni 21, 15-17: pasce agnos meos, ... pasce oves meas); p. il gregge di Cristo. b. estens. Nutrire: Poi c’ha pasciuti la cicogna i figli (Dante); anche, ma poco com., con riferimento a persona: lo pasce dei cibi più raffinati; più frequente in senso fig.: p. la mente di cognizioni utili; p. l’animo di illusioni; p. gli occhi, appagarli con la vista di qualche cosa; p. il popolo di chiacchiere, di vane speranze; p. d’aria, di vento, di fumo, illudere con parole o promesse vane. 3. Nel rifl., cibarsi, nutrirsi: pascersi d’erba, d’avena, di biada; i maiali si pascono di ghiande. E fig.: pascersi d’illusioni, di speranze; pascersi d’aria, di vento, prestar fede alle apparenze, appagandosi di queste senza curarsi della sostanza; pascersi di dolore, di lacrime, vivere nel proprio dolore, piangere di continuo, facendo quasi del dolore e del pianto il proprio quotidiano alimento. ◆ Part. pres. pascènte, anche come agg., che è al pascolo, spec. nell’uso letter.: il pascente gregge; animali pascenti; ville sparse e biancheggianti sul pendio, come branchi di pecore pascenti (Manzoni). ◆ Part. pass. pasciuto, anche come agg. (v. la voce); accanto a questa forma si trova anticam. usato talvolta il latinismo pasto: duo cerbiatti mascoli Pasti di timo (Sannazzaro).</p>

<p><b>patchwork</b> = s.ingl. inv. Lavoro di cucito composto da quadrati di stoffa o di maglia di vario colore e qualità, uniti insieme ETIM, comp. patch "pezza" e work, "lavoro". a. 1969</p>

<p><b>pàvido</b> agg. [dal lat. pavĭdus, der. di pavere «aver paura»], letter. – Pauroso, timido, vile: soldati p. e codardi; L’ardite ninfe l’asinel suo pavido Pungon col tirso (Poliziano); Dai guardi dubbiosi, dai pavidi volti, ... Traluce de’ padri la fiera virtù (Manzoni); con uso sostantivato: essere un p., comportarsi da pavida. Determinato da complemento (con senso analogo a timoroso): l’umana generazione p. della morte (Boccaccio). ◆ Avv. pavidaménte, con pavidità: comportarsi, mentire pavidamente.</p>

<p><b>péltro</b> = s. m. [lat. *peltrum, forse voce di origine ligure]. 1. a. Lega di stagno con piombo o antimonio (contenente circa l’1% di argento o rame, che le conferisce durezza e sonorità) o con entrambi di colore grigio, aspetto opaco, usata nel medioevo e anche in seguito per la suppellettile religiosa, per gli arredi da tavola e gli utensili di cucina: calici, boccali di p. (o in p.); raffinato vasellame di p. argentato, dorato. Nel sec. 16° il termine indicava una lega di stagno e piombo, con circa il 10% di quest’ultimo; il peltro moderno non contiene piombo (e quindi non annerisce), ma antimonio (4-8%) come indurente, oltre a 1-2% di rame. b. Oggetto di peltro: i p. inglesi del sec. 16°; preziosi p. decorati. 2. fig., letter. Metallo in genere, soprattutto in quanto indichi per metonimia il denaro, la ricchezza: Questi non ciberà terra né peltro, Ma sapienza, amore e virtute (Dante). In contrapp. a metalli più preziosi, ha invece indicato talora metallo, oggetto, opera o anche persona di scarso valore: questi ipocriti ribaldi Che von parer d’argento e son di peltro (Tansillo).</p>

<p><b>penati</b> (o <b>Penati</b>) s. m. pl. [dal lat. Penates, der. di penus penŏris «interno della casa, provviste»]. – Presso gli antichi Romani, in origine, spiriti tutelari dei viveri di riserva della famiglia e del loro ripostiglio; in seguito, le divinità protettrici della famiglia e dello stato, privatamente fatti oggetto di un culto simile a quello dei Lari, pubblicamente venerati prima nel tempio di Vesta e poi in un proprio tempio sull’altura chiamata Velia: p. privati, pubblici; i patrii p.; e in funzione appositiva: gli dei p. (o gli iddii penati); de la patria Sacri numi Penati, a voi mi rendo (Caro); la gente Ch’ospite accolse i p. e l’imperio Di Roma morente (Pascoli). Per estens., gli dèi tutelari della patria, e in partic. di Troia (che d’altra parte, per la leggenda delle origini troiane di Roma, erano collegati con i penati romani e di alcune città latine): i Penati di Troja avranno stanza In queste tombe (Foscolo). In senso fig., talora scherz., i progenitori, gli antenati, o il paese d’origine, la propria casa, il focolare domestico, gli affetti familiari: ritornare ai proprî p.; trasferire altrove i proprî p., e sim.</p>

<p><b>peóne</b> s. m. [dallo spagn. peón, pl. peones, propriam. «pedone»] (il plur. ital. peoni è di uso rarissimo, in quanto viene comunem. usato il plur. spagn. peones). 1. a. Bracciante agricolo, lavoratore a giornata non qualificato; il termine fu per secoli applicato soprattutto a indiani e meticci dell’America Centr. e Merid. costretti a una specie di lavoro forzato (v. peonaggio). b. In Spagna, giostratore a piedi della corrida, detto anche banderillero. 2. Per estens., nel linguaggio politico e giornalistico e con intenzione polemica, il termine indica quei militanti o deputati di grandi partiti che, privi di peso politico e senza cariche importanti, vengono esclusi dalle scelte più rilevanti e destinati a eseguire le decisioni degli organi dirigenti alla cui formulazione non hanno preso parte.</p>

<p><b>pèplo</b> s. m. [dal lat. peplum e peplus, gr. πέπλον e πέπλος]. – Abito nazionale delle donne dell’antica Grecia fino alla seconda metà del sec. 6°, quando fu generalmente sostituito (eccetto che a Sparta) dal chitone: consisteva in un rettangolo di stoffa di lana, di colori varî, talvolta ricamato, che, ripiegato e fermato sopra le spalle da fibule, era tenuto aderente alla persona da una cintura e restava aperto lungo il fianco destro; dopo l’introduzione del chitone, fu usato non più come unico vestito, ma sopra il chitone come mantello. Un abito femminile di foggia simile fu di moda, con lo stesso nome, nel sec. 19°</p>

<p><b>perentòrio</b> agg. [dal lat. tardo peremptorius, der. di perimĕre «distruggere, annientare», part. pass. peremptus]. – 1. Che non ammette dilazioni: termine p., nel linguaggio giur. e amministr., il termine temporale la cui decorrenza dà luogo a una decadenza assoluta, non sanabile in alcun modo, di un diritto o di una facoltà (per es., il termine stabilito dalla legge per l’impugnazione delle sentenze, oppure il termine stabilito da un bando di concorso per la presentazione delle domande di partecipazione, ecc.). 2. estens. Che non ammette replica, obiezione o discussione: affermazione, domanda, risposta p.; i suoi ordini erano precisi e perentorî; le necessità p. e inderogabili del vivere quotidiano; per estens., che denota autorità, energia e decisione: parlò con tono p.; fui colpito da quella voce perentoria. ◆ Avv. perentoriaménte, in modo perentorio, con tono perentorio: il bando di concorso stabilisce perentoriamente il termine per la presentazione delle domande; respinse perentoriamente ogni proposta di accordo; gli dissi perentoriamente di andarsene.</p>

<p><b>perspicace</b> agg. [dal lat. <i>perspĭcax -acis</i> «che ha lo sguardo acuto», der. di perspicĕre nel sign. di «guardare dentro, osservare attentamente»], letter. – Propriam., acuto, dotato di notevole potenza, detto della vista o dell’occhio: tutto si trova. È questione di avere la vista perspicace (Panzini). Più com. in senso fig., dotato di sottile discernimento, di intuito fine e penetrante che consente di cogliere anche quello che sfugge ai più: un politico accorto e p.; un p. investigatore; il giovane di negozio, perspicacissimo, aveva già capito (Pirandello); per estens., intelligenza, mente, ingegno, intelletto perspicace. Anche, talora, di ciò che denota acutezza di mente: un’intuizione, una soluzione p.; ha adottato una linea di condotta molto perspicace. ◆ Avv. perspicaceménte, in modo perspicace, con sottile acume: ha perspicacemente intuito anche quello che gli avevamo taciuto.</p>

<p><b>Plantageneti</b> /Plantagenèti/ (ingl. Plantagenet ⟨pläntä´ǧinit⟩). - Dinastia angioina che tenne il trono inglese a partire dal 1154. Il nome, solo modernamente esteso ai suoi appartenenti, deriva dal fatto che Goffredo il Bello, conte d'Angiò, aveva per stemma un ramo di ginestra (fr. genêt). Enrico II, figlio di Goffredo e di Matilde erede di Enrico I d'Inghilterra, salì sul trono inglese nel 1154. I suoi successori regnarono fino al 1399, quando a Riccardo II successe il cugino Enrico Bolingbroke, che, col nome di Enrico IV, iniziò il ramo lancasteriano dei Plantageneti. Quando Enrico VI nel 1461 fu deposto da Edoardo di York, capo del ramo yorkista dei P., scoppiò la famosa guerra delle Due Rose, che diede il trono (1485) a Enrico Tudor (Enrico VII), discendente per linea femminile da Edoardo III; Enrico VII divenne in tal modo il fondatore di una nuova dinastia.</p>

<p><b>pleonasmo</b> s. m. [dal lat. tardo pleonasmus, gr. πλεονασμός, der. di πλεονάζω «sovrabbondare»]. – Espressione sovrabbondante, formata con l’aggiunta di una o più parole non necessarie dal punto di vista grammaticale o concettuale: frequente nel linguaggio familiare, si può trovare anche nella lingua letteraria e non implica di per sé una violazione di regole grammaticali: «a me mi piace» è un p. molto comune; «entrare dentro» e «uscire fuori» sono pleonasmi.</p>

<p><b>pleonastico</b> /pleo'nastiko/ agg. [dal gr. pleonastikós, der. di pleonasmós "pleonasmo"] (pl. m. -ci). - 1. (ling.) [che costituisce pleonasmo: espressione p.] ≈ espletivo. ‖ ridondante. 2. (estens.) [di atti e comportamenti e sim., di cui si può fare a meno: le tue giustificazioni sono p.] ≈ inutile, superfluo. ↔ utile. ↑ indispensabile, necessario.</p>

<p><b>plèura</b> s. f. [dal gr. πλευρά «fianco»]. – 1. In anatomia, ognuna delle tuniche (membrane) sierose che rivestono ciascun polmone e gli permettono di scorrere con relativa facilità sulle pareti della gabbia toracica: sono costituite da due foglietti continui (p. viscerale, accollata al polmone, e p. parietale, aderente alla parete interna del torace), i quali delimitano una cavità virtuale (cavità pleurica), contenente poco liquido. 2. In zoologia, rivestimento cuticolare che è situato su entrambi i lati di ogni metamero del corpo degli artropodi, tra il tergite e lo sternite.</p>

<p><b>pogrom</b> = ‹paġròm› s. m., russo [propr. «distruzione, devastazione», der. del v. gromit′ «devastare, saccheggiare», col pref. po- che indica il completamento di un’azione]. Violenta sollevazione popolare contro comunità ebraiche che, nella Russia zarista ma anche in altre regioni dell’Europa orientale, provocava massacri e saccheggi, spesso perpetrati con la connivenza delle autorità, sotto la spinta di motivazioni economiche (cancellazione di debiti non pagati) mascherate con motivi religiosi (vendetta della crocifissione di Cristo). Per estens., qualunque azione di persecuzione esercitata contro minoranze etniche o religiose con l’appoggio più o meno manifesto dell’autorità centrale.</p>

<p><b>ponènte</b><sup>1</sup> s. m. [dal lat. mediev. ponens -entis, propriam. part. pres. del lat. ponĕre «porre» che nella tarda latinità significa anche «tramontare»]. 1. La parte dell’orizzonte dove tramonta il sole; sinon. quindi di occidente e di ovest, rispetto ai quali termini è denominazione più usata nella geografia e in marina, in diretta contrapp. a levante (v. questa voce anche per alcune locuz. in cui entrano tutt’e due le parole): andare a p.; guardare, dirigersi, navigare verso p.; a p. dell’isola; la facciata della casa è volta a ponente; Per li grossi vapor Marte rosseggia Giù nel p. sovra ’l suol marino (Dante); giunsero là dove al ponente L’alto monte Sion volge le spalle (T. Tasso); e, per indicare la posizione relativa di un punto geografico rispetto a un altro: il Portogallo è a p. della Spagna. Come locuz. agg., di ponente, che si trova a occidente (rispetto a un punto determinato o relativamente ad altra zona orientale), o che proviene da terre occidentali: Riviera di P., la Riviera Ligure a occidente di Genova; vento di p., o assol. ponente, nome del vento che spira da occidente (v. anche ponentino2). 2. Regione, paese, o il complesso dei paesi che sono a ovest rispetto a chi parla o a una data località: aspèttone di Ponente tanta [mercatantia] che varrà oltre a tremilia (Boccaccio); ant. come sinon. di Occidente nell’accezione storica: se il terzo Leone pontefice ... non avesse revocato, o per meglio dire suscitato in Ponente il dimenticato titolo dello imperio (P. F. Giambullari). Cfr., in senso analogo, levante, che ha avuto però diffusione molto maggiore.</p>

<p><b>ponènte</b><sup>2</sup> s. m. [dal lat. ponens -entis, part. pres. di ponĕre «porre; deporre; proporre (una questione)»]. Denominazione del relatore (cardinale o prelato) delle cause sacre nelle congregazioni romane.</p>

<p><b>positivo</b> agg. [dal lat. tardo positivus, propr. «che viene posto» (usato soprattutto nel sign. grammaticale), der. di ponĕre «porre», part. pass. posĭtus]. – 1. In generale, che è posto come dato sul piano della realtà oggettuale, e come ciò che è affermato, prescritto sul piano logico e giuridico. Con accezioni partic.: a. Che è stato stabilito per istituzione divina o umana, quindi per atto di una libera volontà (distinto da naturale e da necessario): legge p., sanzionata da un legislatore; diritto positivo, l’insieme delle norme che costituiscono l’ordinamento giuridico effettivamente vigente in uno stato; religione p., quella che ha un’origine storica determinata nella persona di un iniziatore e che si sviluppa storicamente nel tempo dandosi proprie strutture e istituzioni. b. Nella terminologia grammaticale, aggettivo p. o di grado p. (anche grado p. di un aggettivo e, sostantivato, il p.), l’aggettivo che esprime semplicemente una qualità, nel suo stato normale, senza indicazione di grado, in contrapp. al comparativo e superlativo (per es., bello in quanto si oppone a più bello e bellissimo); analogam., avverbio p. (per es., volentieri, rispetto al comparativo più volentieri e al superlativo volentierissimo). c. Nella logica, termine usato talvolta come equivalente di affermativo: giudizio p., quello che pone, o afferma una qualità, un modo di essere. In logica formale, formula p., una formula in cui non compaiono né negazioni né implicazioni. d. In relazione con i valori traslati di porre (in contrapp. a negativo): ordine, comando, precetto p., che prescrive di fare qualche cosa (quello negativo, invece, vieta di fare, prescrive di non fare, una cosa); opera, teoria, propaganda p., o sim., che ha un suo reale contenuto, che è costruttiva, e non si limita a criticare o distruggere concezioni o istituzioni preesistenti. e. In passato, in relazione con un sign. più concreto di porre («collocare»), il termine fu usato (come agg. e come s. m.) per indicare l’organo musicale di media grandezza (fra il portativo e l’organo grande) che, pur essendo trasportabile da un luogo a un altro, doveva essere collocato su qualche mobile o supporto. 2. a. Che è dato dall’esperienza, che è reale, effettivo (opposto a chimerico), quindi anche pratico, utile: conoscenza p., certezza p. (e sostantivato, con valore neutro, il p., l’esistente, l’effettuale, il concreto); scienze p., quelle basate essenzialmente sull’esperienza; come sinon. di positivistico, in alcune locuz.: filosofia p., il positivismo (nel sign. 1 del termine); metodo p. (di ricerca); scuola p.; corrente p.; scuola p. (o sociologica) del diritto penale, la corrente di studî che si affermò in Italia (per opera di C. Lombroso, E. Ferri, R. Garofalo) nella seconda metà del sec. 19°, basata essenzialmente sui postulati che il delinquente è un individuo anormale e che la sanzione penale non ha uno scopo punitivo ma rieducativo, e così qualificata in opposizione alla scuola classica. Per estens., certo, sicuro, fuor di dubbio: notizie, informazioni p.; che molte cose cambieranno con la nuova direzione, è cosa p.; è ormai un fatto p. che ci sarà un aumento del prezzo del carburante; quelle descrizioni dell’avvenire, chiare e p. come quelle del passato (Manzoni); frequente l’uso neutro o sostantivato: è p. che lui non ti voleva danneggiare; tu sei un impiccione: questo è p.; non c’è, non si sa ancora nulla di positivo. Come locuz. avv., di positivo, con certezza, sicuramente: lo so di p., verrà di positivo. Con valore avverbiale, positivo, in risposte o come inciso: «Credi che accetterà?» «Positivo!», certamente, senza dubbio; possiamo chiederglielo, ma lui, positivo, risponderà di no. Anche, nel linguaggio colloquiale, in modo ottimistico, con fiducia: pensare positivo. b. Riferito a persona, che ha il senso della realtà, che bada soprattutto ai fatti, a ciò che ha consistenza e concretezza, e non si perde in chiacchiere e in fantasticherie né si lascia da queste allettare: è un uomo p. (e analogam., ha una mente p., ha idee p., è uno spirito p., e sim.). Talora con senso limitativo, di persona priva d’ideali, che vede nelle cose soltanto i vantaggi reali che queste gli possono procurare, che agisce con calcolo e interessatamente. 3. Contrapposto a negativo, con accezioni varie: a. Di cosa che ha ottenuto l’effetto voluto o desiderato o previsto: l’esame è stato p., o ha dato esito p.; l’indagine ha dato risultati p., oppure i risultati dell’indagine sono stati p.; vaccinazione p., o con esito p., che ha prodotto la reazione prevista. Con sign. analogo, nel linguaggio medico, di responso diagnostico che conferma il sospetto formulato, che integra affermativamente un giudizio diagnostico, e va quindi inteso in senso non benigno, sfavorevole cioè al soggetto esaminato: le analisi hanno dato esito p.; esame radiologico, batteriologico, sierologico p.; reazione di Wassermann positiva (e comunem. wassermann positiva), nella diagnosi della sifilide; espettorato p., l’espettorato in cui è stata dimostrata al microscopio la presenza di bacilli di Koch, appoggiando la diagnosi di lesione tubercolare aperta (e, per estens., in tal caso, è detto positivo anche l’ammalato stesso). Per estens., siero-positivo, riferito a soggetto che, a un particolare esame sierologico, ottiene responso positivo. b. Che esprime e comporta un consenso, che afferma il valore, la validità (o più genericam. la bontà, l’utilità, la possibilità di riuscita, ecc.) di qualche cosa: dare, ricevere una risposta p.; esprimere un giudizio p. (su una persona, su una prova, un’opera, un lavoro fatto, un’iniziativa o un progetto, ecc.); una critica p., che afferma il valore, il pregio di qualcuno o di qualche cosa, che ne riconosce obiettivamente i meriti. c. Vantaggioso, utile a un determinato scopo, o in genere buono, favorevole: queste sono tutte doti p. per l’attività che dovrà svolgere; esaminare, valutare gli aspetti p. e negativi di una situazione; il suo interessamento al nostro progetto è un elemento p.; ha visto soltanto i lati p. della faccenda, i vantaggi; agire in senso p., favorevolmente; con questo sign. si ha talvolta anche il comparativo o il superlativo avverbiale: gli aspetti più positivi della faccenda sono questi; ha qualità, o attitudini, molto positive. Anche sostantivato: non vedo nulla di positivo in questa iniziativa. 4. ant. Semplice, modesto, sobrio, detto sia di cosa (abito, vivanda, ecc.), sia di persona: parlando scolasticamente, si stava almeno nella materia et il discorso era tutto serio e severo. Con questo nuovo modo, che chiamavano positivo (voce italiana tratta dal vestir semplice e senza superflui ornamenti), si dava nell’inezzie (Sarpi). 5. Con sign. e valori più tecnici (e sempre contrapp. a negativo) in alcune discipline scientifiche: a. In chimica, catalizzatore p., che accelera la velocità di una reazione; elementi p., quelli oggi detti elettropositivi; elettrodo p., l’anodo; ione, radicale p., che porta una o più cariche positive. b. In microbiologia e in citologia, di organismi o cellule o loro parti, che si colorano con alcune reazioni tipiche: batterî gram-positivi. c. In elettrologia, elettricità p., quella caratteristica del vetro strofinato con panno di lana e, su scala microscopica, caratteristica dei protoni, e quindi dei nuclei atomici; cariche p., quelle cui è dovuta l’elettricità positiva; polo p. di una pila, di un generatore, quello a potenziale elettrico maggiore rispetto all’altro; ecc. Per analogia, magnetismo p., il magnetismo dovuto a poli magnetici nord (poli magnetici positivi). d. In matematica, numero p., ogni numero reale maggiore di zero, contrassegnato dal segno + (che si usa omettere quando ciò non possa generare equivoci); in geometria, verso p. su una retta (o, più in generale, su una curva), uno dei due orientamenti di cui è suscettibile la retta, fissato convenzionalmente: per una retta posta di fronte all’osservatore è, di solito, quello che va da sinistra verso destra; come verso positivo nella misura degli angoli si assume in genere il verso antiorario (per contrapp. il verso orario viene detto negativo). e. In ottica, immagine p. (anche s. f., la positiva, o s. m., il positivo), v. positiva; lente p., lo stesso che lente convergente. ◆ Avv. poṡitivaménte, realmente, sicuramente: lo so positivamente; davvero, effettivamente: egli era positivamente brutto, d’una bruttezza però non ingrata (De Roberto); in modo positivo, in senso positivo, cioè favorevole: rispondere positivamente; un libro, un film giudicato positivamente dalla critica; con risultati buoni, cioè validi: la cosa si è risolta positivamente. Ant., con riferimento al vestire, o anche alle abitudini di vita, in modo semplice, dimesso: un ritratto del magnifico Lorenzo Vecchio, in abito come egli stava positivamente in casa (Vasari); avendo poca roba, è stato costretto a vivere positivamente (Magalotti).</p>

<p><b>posologia</b> s. f. [dal fr. posologie, comp. del gr. πόσος «quanto» e di -logie «-logia»]. – La parte della farmacologia che studia e determina le dosi dei medicamenti; la determinazione stessa delle dosi (e delle modalità di somministrazione) nei varî casi particolari.</p>

<p><b>pravo</b> agg. [dal lat. pravus «deforme, malvagio»], letter. – Malvagio, perverso: uomini p.; guai a voi, anime prave! (Dante, riferendosi alle anime dei dannati); molte genti provàr dure vicende E prave diventàr per lungo affanno (Leopardi); azioni, opere prave; vita, costumi p., rivolti al male. Con sign. attenuato, crudele, spietato: Poi vedi come Amor crudele e pravo Vince Davit (Petrarca); depravato, guasto: gusti p.; usanze prave. Con uso di sost.: la vostra avarizia il mondo attrista, Calcando i buoni e sollevando i pravi (Dante). ◆ Avv., non com., pravaménte, con pravità, malvagiamente.</p>

<p><b>prelazióne</b> s. f. [dal lat. praelatio -onis, der. di praeferre «preferire», part. pass. praelatus]. – 1. a. Il preferire, l’essere preferito; preferenza accordata a persona o cosa rispetto ad altre persone o cose analoghe. b. Diritto di essere preferito ad altri, fondato sulla legge o sulla volontà delle parti; più in partic., priorità assoluta accordata o concessa dalla legge per l’esercizio di un diritto e soprattutto per l’acquisto di un bene (i titolari di un diritto di prelazione sui beni del debitore sono detti creditori privilegiati): causa di p.; lo stato ha diritto di p. per l’acquisto di opere d’arte; esercitare il diritto di p. (o, assol., la p.) in ordine a un acquisto. 2. ant. a. Condizione di superiorità; grado elevato in una gerarchia. b. Dignità ecclesiastica, prelatura.</p>

<p><b>prepoṡizióne</b> s. f. [dal lat. praepositio -onis (der. di praeponĕre «preporre», part. pass. praeposĭtus), che traduce il gr. πρόϑεσις]. – 1. Il fatto di preporre, di essere preposto a un compito, a un incarico, a una funzione; questo sign., etimologico e ant., è tuttora vivo nell’uso burocr.: p. a uffici, servizî o altre unità organiche ..., in leggi riguardanti l’assetto retributivo del personale civile e militare dello stato. Inoltre, nel linguaggio giur., p. institoria, atto con il quale l’institore (v.) viene preposto dal titolare all’esercizio di un’impresa commerciale. 2. In grammatica, parte invariabile del discorso, costituita da una parola accessoria che, premessa a un nome, a un pronome o a una espressione nominale, serve a precisarne la funzione sintattica: p. proprie (di, a, da, in, con, per, su, tra e fra), che non hanno accento proprio ma sono proclitiche, e possono fondersi con l’articolo dando luogo alle p. articolate (v. oltre); p. improprie (per es., sopra, sotto, davanti, dietro, prima, dopo), che hanno accentazione propria, possono essere usate anche come avverbî (per es.: tu vai avanti: io verrò dopo) e non ammettono le forme articolate. La preposizione usata come primo elemento nella formazione di nomi e verbi composti assume la funzione e il nome di prefisso o prefissoide e di preverbio (v. queste voci). ◆ Si dicono p. articolate le parole risultanti dalla fusione di una preposizione semplice (a, da, di [de], in [ne], su) con le forme dell’articolo determinativo: al, allo, alla, ai, agli, alle; dal, dallo, ecc.; del, dello, ecc.; nel, nello, ecc. Per con e per c’è la tendenza, ormai generalizzata, a evitare, almeno nell’uso scritto, le forme composte: soltanto col e coi hanno ancora una certa frequenza, mentre sono rari i composti collo, colla, cogli, colle per con lo, con la, con gli, con le; delle forme composte con per, sopravvivono, sia pur raramente (e sentite come pedantesche) pel e pei, mentre sono abbandonate pello, pella, pegli, pelle. Le preposizioni articolate del, dello, ecc. si usano spesso, spec. nel linguaggio parlato, col valore di articoli partitivi: bevve del vino; portò del pane; e poi c’è degli imbrogli (Manzoni); si usano anche, non sempre bene, dopo altra preposizione: una cosa che durerà per degli anni; è andato a cena con degli amici. ◆ Per le preposizioni articolate è stata riadottata da alcuni scrittori dell’Ottocento e del primo Novecento, soprattutto sull’esempio del Carducci, la grafia staccata: de ’l per del; de lo per dello; ne la per nella e sim.; alcuni conservano nelle preposizioni composte con l’articolo i (ai, dei, ecc.) la forma apostrofata (a’, de’, ecc.), conforme alla pronuncia toscana, spec. davanti ad altro monosillabo che contenga un dittongo discendente: a’ suoi be’ dì (Carducci).</p>

<p><b>prescìndere</b> v. intr. [dal lat. praescindĕre, che però aveva solo il sign. proprio di «tagliare davanti», comp. di prae- «pre-» e scindĕre «dividere, lacerare»] (pass. rem. io prescindéi, non com. prescissi, tu prescindésti, ecc.; rari i tempi composti con il part. pass. prescisso, anch’esso poco com.). – Tralasciare, lasciare da parte, non prendere in considerazione: prescindo da opinioni personali e vengo al punto centrale della questione; spec. usate le locuz. a prescindere da, prescindendo da, facendo astrazione da, non tenendo conto di: a p. da ogni valutazione personale, riconosco che il suo intervento è stato utile; prescindendo dal fatto che non ne ho i mezzi, è un appartamento che non acquisterei mai.</p>

<p><b>pretóre</b> s. m. [dal lat. praetor -oris, da *praeitor, der. di praeire «andare avanti», propr. «chi precede (l’esercito)»]. – 1. Nell’antica Roma, nome dato in origine ai supremi magistrati della repubblica, comandanti in quanto tali della legione, in seguito chiamati consoli; il titolo rimase allora a un magistrato minore, il cui potere fu ristretto a funzioni esclusivam. giurisdizionali, e ai magistrati che furono istituiti successivamente con analoghe funzioni. P. urbano, quello che amministrava la giustizia tra i cittadini romani; p. peregrino, avente la giurisdizione nei processi tra persone di altra nazionalità. 2. Nell’ordinamento giudiziario italiano, in passato (la figura del pretore è infatti stata abolita nel 1998), magistrato con competenza territoriale delimitata dal mandamento ed estesa per materia sia ai giudizî civili sia a quelli penali: p. titolare; p. onorario; p. capo. Per la locuz. giornalistica p. d’assalto, v. assalto.</p>

<p><b>Proci</b> (gr. μνηστῆρες) Nell’Odissea, i principi di Itaca e delle isole vicine, che, installatisi come pretendenti di Penelope nella casa di Ulisse durante l’assenza dell’eroe, ne dilapidavano i beni. Il loro capo era Antinoo; fra gli altri maggior rilievo ha Eurimaco, che alla fine tentò invano di riconciliarsi con Ulisse. I P. furono uccisi da Ulisse, manifestatosi dopo la prova dell’arco. Per vendicare i P., le loro famiglie mossero guerra a Ulisse, ma il combattimento fu sospeso dall’intervento di Atena.</p>

<p><b>procrastinare</b> v. tr. [dal lat. <i>procrastinare</i>, der. di <i>crastĭnus</i>, agg. di <i>cras</i> «domani», col pref. <i>pro</i>-1] (io procràstino, ecc.), letter. – Differire, rinviare da un giorno a un altro, dall’oggi al domani, allo scopo di guadagnare tempo o addirittura con l’intenzione di non fare quello che si dovrebbe: p. il pagamento; p. una riunione, un impegno; continua a p. la partenza. Spesso con uso assol.: io insisto a sollecitarlo, ma lui procrastina sempre; la civiltà asburgica … procrastinava e rimandava per sopravvivere (Claudio Magris).</p>

<p><b>pròdromo</b> s. m. [dal lat. prodrŏmus «messaggero, precorritore, staffetta», gr. πρόδρομος, agg. «che corre avanti» e s. m. «precursore», comp. di προ- «pro-2» e del tema δρομ- «correre»]. – 1. Circostanza, fatto, indizio che precede e annuncia il manifestarsi di un altro fatto o fenomeno, generalm. portatore di complicazioni, noie, difficoltà e sim.: la questione della lingua fu il p. della questione politica (Carducci); spesso al plur.: i p. della rivoluzione, della guerra, di una crisi; sui p. e manifestazioni del misterioso male se ne sentì di ogni colore (Buzzati). In partic., in medicina, manifestazione morbosa, per lo più senza carattere di specificità, che precede l’insorgenza dei sintomi caratteristici di una malattia. 2. letter. Introduzione a un’opera; scritto che si considera introduttivo a un’opera maggiore o abbozzo di un lavoro definitivo: quest’oda non è che un p. d’una cantica lirica intitolata «La Libertà italica» (Foscolo).</p>

<p><b>proferire</b> (o profferire; ant. proferére e profferére, e più raro proferare e profferare) v. tr. [dal lat. proferre «metter fuori, mostrare», comp. di pro- «avanti» e ferre «portare»] (io proferisco o profferisco, tu proferisci o profferisci, ecc. [ant. pròfero o pròffero, ecc.]; pass. rem. proferìi, proferisti, ecc., o proffèrsi [ant. profèrsi], ecc.; part. pass. proferito o proffèrto [ant. profèrto]). – 1. Pronunciare, cioè emettere uno o più suoni vocali, con riguardo sia al modo di articolarli, sia alla formazione di parole o di frasi: p. bene, male, correttamente una consonante; p. piano, sottovoce; proferì distintamente il suo «sì»; alla mia obiezione non proferì sillaba; non ha proferito parola in tutta la sera; anticam. anche con uso assol.: Leva’ il capo a proferer più erto (Dante), sollevai più ritto il capo per pronunciare le parole; egli pessimamente ... profereva (Boccaccio), articolava molto male le parole. Sempre come sinon. di pronunciare, determinando il contenuto delle parole, spec. in quanto si esprimano con forza o con una certa solennità: p. una bestemmia; p. un giudizio, una sentenza, una condanna; p. un giuramento; e più genericam.: appena ebbe proferite queste parole, si morse la lingua (Manzoni). 2. Offrire, proporre: p. aiuto, amicizia, assistenza; un fratino giovane ci proferì ... di accompagnarci a visitare i santuari (Papini). In questo sign., anche per accostamento al più com. offrire, è più frequente la forma profferire (v.), con -f- geminata, e così il pass. rem. proffèrsi e il part. pass. proffèrto.</p>

<p><b>pròno</b> agg. [dal lat. pronus, der. della prep. pro «in avanti»]. 1. Chinato, piegato verso terra: stava p. e immobile; stare, giacere, dormire p., con il ventre in giù (contr. di supino); gettarsi p., prostrarsi in atto di adorazione, di devozione; camminare proni, a testa in giù, detto spec. degli animali quadrupedi. 2. fig. a. non com. Incline, propenso a una condotta, a un comportamento (soprattutto in senso negativo): sendo gli uomini più p. al mal che al bene (Machiavelli); l’intellettuale e il retore ... proni al servilismo e alla cortigiana adulazione (B. Croce). b. Tendente ad assoggettarsi facilmente, pronto a cedere, arrendevole: avere un atteggiamento p.; quei ragazzi sono sempre stati p. ai voleri dei genitori; anche per calcolo o per viltà: gli ambiziosi carrieristi, p. ai voleri dei dipendenti più rumorosi (Einaudi). Poet., riferito alla terra in quanto soggetta ad accettare passivamente il corso degli eventi: Uomini, pace! Nella p. terra Troppo è il mistero (Pascoli). ◆ Avv. pronaménte, non com., in posizione prona, o, fig., con atteggiamento servile, passivo, di umile sottomissione.</p>

<p><b>pronubo</b> /prònubo/ s. m. e agg. [dal lat. tardo <i>pronŭbus</i>, formato come <i>pronŭba</i> e sull’esempio di questo]. – 1. a. Presso i Romani (non com.), chi assisteva lo sposo nella cerimonia nuziale. b. In senso fig., la parola è talora usata (al masch. e al femm., e anche come agg.) a indicare chi promuove la conclusione di un matrimonio, oppure, nel linguaggio poet., chi (o ciò che) favorisce o assiste a un’unione amorosa: la p. notte; col favore della p. luna. Cfr. gli usi fig. simili di paraninfo. 2. In biologia, detto di animali (insetti, ecc.) che nelle piante zoidiofile impollinano i fiori.</p>

<p><b>propedèutica</b> s. f. [femm. sostantivato dell’agg. seguente]. Complesso di nozioni il cui apprendimento ha valore preparatorio per lo studio di una disciplina, di una scienza, di un’arte: p. alla chimica organica; lezioni di p. allo studio della filosofia; sono stati organizzati dei seminarî di p. per gli studenti di italianistica.</p>

<p><b>prosa</b> /'prɔza/ s. f. [dal lat. (oratio) prosa, propr. "(discorso) che procede per tutta la riga"; prosa è il femm. di prosus, forma arcaica per prorsus "che cammina diritto"]. - 1. (crit.) a. [espressione letteraria non vincolata a regole metriche e ritmiche: scrivere in p.] ↔ poesia. b. (estens.) [testo redatto in un linguaggio sciolto da regole metriche e ritmiche: una p. del Foscolo] ≈ ‖ brano, scritto. 2. (fig., spreg.) [assenza di aspirazioni ideali, per meschinità di interessi e sim.] ≈ e ↔ [→ PROSAICITÀ (2)].</p>

<p><b>prosecco</b> = Vitigno coltivato nel Trevigiano, che produce un vino bianco, o uno spumante, dal gusto asciutto o amabile.- ETIM deriv. dal nome di Prosecco, località in provincia di Trieste da cui proviene tale vitigno - sec. XVII</p>

<p><b>Pro tempore</b> (traduzione letterale: temporaneamente) è una locuzione latina che viene usata spesso nel linguaggio comune per indicare una situazione temporale transitoria, non definitiva. Nel linguaggio giuridico e amministrativo la locuzione viene utilizzata invece per indicare la vigenza di una carica o funzione, come in Sindaco pro tempore = Sindaco in carica.</p>

<p><b>protomàrtire</b> = s. m. e f. [comp. di proto- e martire]. I primi martirî cristiani; è termine usato sia come appellativo tradizionale di s. Stefano (in tal caso in funzione di attributo: santo Stefano protomartire), sia per indicare i santi morti durante le persecuzioni in età tardoimperiale romana: i p. della Chiesa.</p>

<p><b>putrèlla</b> = s. f. [dal fr. poutrelle, dim. di poutre «trave»]. Profilato metallico sagomato a doppio T (v. profilato), di non grandi dimensioni: nelle costruzioni civili le putrelle sono usate soprattutto come travetti portanti di solai d’acciaio, piattabande, travetti secondarî per impalcati di ponti di ferro, ecc.</p>

<p><b>quèstua</b> = s. f. [der. di questuare]. Richiesta e raccolta di oblazioni (elemosine e offerte in natura) fatta da religiosi, appartenenti di norma a ordini mendicanti, per scopi di carità o di culto: fare la q. in chiesa, in paese; frati che vanno alla q.; la q. ha reso poco. In senso più generico, raro e per lo più scherz., il fatto di chiedere l’elemosina, di sollecitare offerte: è una festa di beneficenza, e alla fine ci sarà la solita questua.</p>

<p><b>quietanza</b> (ant. o pop. quetanza, quitanza; ant. quittanza) s. f. [dal fr. quittance (der. di quitter «dispensare da un pagamento»), da quitte «libero da un’obbligazione» (v. quitto), raccostato a quieto, quietare]. – Ricevuta d’un pagamento rilasciata al debitore dal creditore che riscuote: rilasciare una q.; esigere la q.; per quietanza, formula che, in un documento valido come ricevuta, precede la firma di chi riscuote (di qui le frasi firmare per q., apporre la firma per quietanza). In partic., q. a saldo, dicitura che comporta, da parte del creditore, l’ammissione di non avere più nulla a pretendere, e che può anche costituire la prova di una transazione o di una rinuncia alla maggiore somma alla quale egli aveva diritto; tassa sulle q., denominazione corrente ma impropria dell’imposta indiretta sui trasferimenti a titolo oneroso riscossa per mezzo del bollo.</p>

<p><b>quondam</b> avv., lat. – Una volta, un tempo; è usato scherz. anche in contesti ital.: un tale, q. deputato (che in altri tempi, cioè, ricoprì questa carica). In partic., fu usato nel passato davanti a nomi di defunti (spesso abbrev. in q.), con lo stesso senso di fu, nell’indicare la paternità: Matteo Rossi del quondam Giuseppe; di qui, scherz., nell’uso ant., un q., un defunto, essere tra i q., tra i defunti.</p>

<p><b>rapsòdo</b> s. m. [dal gr. ῥαψῳδός, comp. di ῥάπτω «cucire, saldare» e ᾠδή «canto»]. 1. Recitatore e anche cantore, nell’antica Grecia, di componimenti poetici (e a volte prosastici) di carattere epico, sia proprî sia di altri autori (v. anche aedo, che è il nome più antico, usato dall’età di Omero fino al 5° secolo a. C.). 2. a. estens. Chi recita o canta composizioni poetiche popolaresche composte da lui o da altri: gli antichi r. di Scozia; ignoti r. ripresero dunque quella materia (Carducci), cioè la materia epica cavalleresca venuta dalla Francia. b. fig. Nella terminologia critica contemporanea, poeta, autore frammentario.</p>

<p><b>rapsodia</b> /rapsodìa/ s. f. [dal gr. ῥαψῳδία]. – 1. L’arte, la tecnica e l’attività del rapsodo, e la composizione stessa recitata o cantata: la r. fu praticata nell’antica Grecia; le r. omeriche. Per estens., letter., componimento poetico di carattere epico recitato o cantato pubblicamente: le r. cavalleresche e avventuriere delle piazze e delle strade (Carducci); come titolo di poemetti d’argomento patriottico: Rapsodie garibaldine, di G. Marradi (1899; ediz. definitiva 1907). 2. estens. Riunione di passi o di pensieri di varî autori, collegati insieme in modo da formare un componimento letterario o filosofico unitario: alcuni poemi umanistici sono abilissime r. di immagini classiche; poesia o altro componimento letterario di un singolo autore, risultante dalla giustapposizione di più frammenti; talora con tono spreg.: a ben guardare, i suoi scritti non sono che rapsodie. 3. In musica, composizione strumentale, spesso solistica, nella quale più temi, quasi sempre di origine popolare, vengono svolti in varie interpretazioni succedentisi in forma libera, investite di significati epici o di esaltazione etnica e nazionale, o destinate a valorizzare un qualche virtuosismo strumentale: i più noti esempî si hanno nella produzione pianistica del romanticismo, con F. Liszt (le Rapsodie ungheresi, 1839-40), J. Raff, A. Dvořák, C. Saint-Saëns e E. Lalo, e nelle rapsodie pianistiche di J. Brahms. Rapsodia in blu (ingl. A Rhapsody in Blue), titolo di una composizione per pianoforte e orchestra di G. Gershwin (1924).</p>

<p><b>ramingo</b> agg. [der. di ramo] (pl. m. -ghi). 1. ant. Di uccello che, uscito dal nido e ancora incapace di volare, salta di ramo in ramo. 2. Che va errando senza una meta precisa e senza un luogo dove poter sostare a lungo: se ne andò per il mondo povero e r.; esuli dalla patria e r. in terra straniera; belle cose da fare scrivere a un povero disgraziato, tribolato, r. (Manzoni); anche nave, barca r.; estens.: Unico spirto a mia vita r. (Foscolo).</p>

<p><b>Rectius</b> in lingua latina è comparativo accrescitivo di recte, quest'ultimo essendo un avverbio di modo che, di per sé, significa "correttamente". Nell'uso comune, specialmente nel linguaggio tecnico giuridico, rectius viene usata per esprimere concisamente il concetto di "più correttamente". </p>

<p><b>reificare</b> v. tr. [der. del lat. <i>res</i> «cosa», attraverso l’ingl. (to) reify e il fr. réifier; v. reificazione] (io reìfico, tu reìfichi, ecc.). – 1. Prendere per concreto l’astratto, cioè considerare concetti, categorie, idee, rapporti astratti alla stregua di oggetti concreti. 2. Far decadere a cosa, trattare alla stregua di cosa materiale: r. l’arte, i valori culturali (in questo sign. il termine è usato, in partic., da scrittori e pensatori marxisti, v. reificazione).</p>

<p><b>renitènte</b> agg. [dal lat. renītens -entis, part. pres. di reniti «resistere, contrastare», der. di niti «sforzarsi»]. – 1. letter. Che oppone forte resistenza: il drago talora i pulcini Dell’aquila ne porta renitenti (Boccaccio); Erta la fronte, armato, E renitente al fato (Leopardi). 2. a. Che si rifiuta di obbedire o di conformarsi ai consigli e ai voleri altrui, a obblighi, norme e disposizioni di legge: essere r., mostrarsi r. ai consigli  o a seguire un consiglio; ha un carattere r. a ogni forma d’imposizione. È com. e specifico soltanto nell’espressione giur. r. alla (o raram. di) leva, che non si presenta alla chiamata di leva (v. renitenza); anche sostantivato e talora con uso assol.: c’era solo qualche r. alla leva, non per fede ma per vigliaccheria (R. Viganò); i r. venivano perseguiti a norma di legge. b. ant. Che si rifiuta di pagare le tasse, i contributi dovuti. c. raro. Mano, piede, ecc., r., che per paralisi o altro impedimento non può eseguire normalmente i movimenti.</p>

<p><b>renitènza</b> s. f. [dal lat. tardo renitentia, der. di renitens -entis «renitente»]. – Il fatto, la caratteristica di essere renitente, in senso intellettuale e spirituale; riluttanza, rifiuto: r. a cedere, ad acconsentire, a obbedire; nessuna r. sarebbe in me di credere alle ragioni, che da più alta intelligenza mi venissero addotte (Galilei). È termine specifico in alcune espressioni giur.: r. alla leva, dove esiste la coscrizione obbligatoria, reato in cui incorre chi, essendo iscritto nelle liste di leva, senza legittimo motivo non si presenta nel giorno indicato nei manifesti di chiamata alle armi, o comunque comunicatogli, alla visita del consiglio di leva per l’arruolamento, o alla nuova visita per la conferma o la revoca della precedente riforma; r. del testimone, quando questi si rifiuta di deporre, senza giustificato motivo; r. dell’imputato, quando questi non si presenta all’interrogatorio, senza addurre un legittimo impedimento. In usi ant. o rari, r. fiscale, alle tasse o alle imposte, rifiuto di pagarle, morosità.</p>

<p><b>retrivo</b> agg. [der. dell’avv. lat. retro «dietro, indietro»]. – Che va indietro o che resta indietro, riferito, in senso fig., a chi si oppone al progresso politico, sociale, civile e culturale, ma più per ignoranza e inettitudine che per consapevole volontà (in quest’ultimo senso meglio reazionario): è un uomo r., d’animo r., di tendenze r.; un governo, un regime r.; anche sostantivato: è un r.; di fronte al pericolo del clericalismo ... anche i r. si sono ridotti ad amoreggiare col radicalismo (Gobetti). ◆ Avv. retrivaménte, in modo retrivo.</p>

<p><b>ridda</b> s. f. [der. di riddare]. - [movimento disordinato e convulso di molte persone o cose, anche astratte: una r. di maschere ballava e cantava per le vie; una r. di pensieri] ≈ baraonda, (lett.) farandola, girandola, tumulto, turbine, turbinio, vortice.</p>

<p><b>ribrezzo</b> /ribrézzo/ (ant. ripréżżo) s. m. [der. di brezza, col pref. ri-]. 1. ant. Brivido provocato dal freddo o dalla febbre: vid’io mille visi cagnazzi Fatti per freddo; onde mi vien riprezzo, E verrà sempre, de’ gelati guazzi (Dante); Qual è colui che sì presso ha ’l riprezzo De la quartana ... E triema tutto (Dante); ricominciava a sentire, non ostante il sole, il ribrezzo della febbre che l’assaliva (Capuana). 2. Moto improvviso e violento di repulsione o di schifo, d’orrore o di raccapriccio, suscitato da una impressione fisica, o anche morale: basta la vista di un ragno per provocarle r.; al vedere quella orribile piaga non poté frenare un moto di r.; sentì con r. qualcosa di viscido sul braccio; è un racconto che fa venire r.; avere, provare r. del male, del peccato; vattene, mi fai r.!; e come esclam. che ribrezzo!</p>

<p><b>ricalcitrare</b> (o recalcitrare) v. intr. [dal lat. recalcitrare, comp. di re- e calcitrare «calcitrare»] (io ricàlcitro, ecc.; aus. avere). 1. Degli animali da sella, da tiro e da soma, impuntarsi indietreggiando o tirando calci: il mulo, impaurito, ricalcitrava; Quei [il cavallo] dal flutto arretrosse Ricalcitrando, e, orribile! Sovra l’anche rizzosse (Foscolo). 2. fig. Opporsi ostinatamente, fare resistenza (ma, riferito a persona, ha spesso intonazione poco rispettosa e talora è spreg.): ho cercato di persuaderlo, ma ricalcitra; r. a (o contro) la disciplina, gli ammonimenti, i consigli, i comandi; Perché recalcitrate a quella voglia A cui non puote il fin mai esser mozzo ...? (Dante); era però un timore che non lo soggiogava affatto, né impediva al pensiero di ricalcitrare (Manzoni). ◆ Part. pres. ricalcitrante (o recalcitrante), anche come agg., che ricalcitra (nell’atto o per abitudine): cavallo, mula, asino ricalcitrante. Più spesso fig. (con tono attenuato rispetto al verbo), contrario, poco disposto, esitante a fare o a permettere: l’ho trovato ancora un po’ ricalcitrante al nostro progetto; sulle prime, era ricalcitrante, poi si è convinto e ha accettato; mi pare ricalcitrante al matrimonio della figlia.</p>

<p><b>rifulgere</b> /rifùlgere/ (ant. refùlgere) v. intr. [dal lat. refulgēre, comp. di re- e fulgēre «splendere»] (coniug. come fulgere; poco com. il part. pass. rifulso e i tempi comp., con l’aus. essere o avere), letter. Mandare fulgore, risplendere: le stelle rifulgevano nel cielo; desïoso Di più freschi lavacri, onde rifulga ... nitido il sole (Foscolo). Più com., in usi iperb. e fig.: l’amore brillava negli occhi di Berta, che non avevano rifulso mai così belli (Bacchelli); r. di gloria, di virtù; rifulge ancor oggi viva la sua fama; Gentil parlar, in cui chiaro refulse Con somma cortesia somma onestate (Petrarca); ove speme di gloria agli animosi Intelletti rifulga ed all’Italia (Foscolo). ◆ Part. pres. rifulgènte, frequente come agg., risplendente, luminoso: occhi rifulgenti di gioia</p>

<p><b>riyal</b> = Unità monetaria dell’Arabia Saudita, suddivisa in 100 halalah, del Qaṭar, suddivisa in 100 dirham, e dello Yemen, suddivisa in 100 fils.</p>

<p><b>rodomónte</b> s. m. – Propriam., nome (Rodomonte) di un personaggio dell’Orlando innamorato di M. M. Boiardo e dell’Orlando furioso di L. Ariosto, un guerriero saraceno fortissimo, temerario e orgoglioso, che affronta con ostentato disprezzo ogni pericolo e avversità. Per antonomasia, come nome comune, individuo prepotente e spavaldo, che fa minacce o soprusi, che si mette in imprese arrischiate per esibizione di forza o d’autorità: fare il r.; aveva saputo ... far stare a dovere il marchese Stanislao, ch’era quel r. che ognun sa (Manzoni).</p>

<p><b>rodomontata</b> s. f. [der. di rodomonte]. – Azione, discorso da rodomonte; spacconata, bravata: le sue r. non mi fanno paura.</p>

<p><b>rupestre</b> /ru'pɛstre/ agg. [der. di rupe]. - 1. [caratterizzato dalla presenza di rupi: luoghi rupestre] ≈ roccioso. ‖ aspro, erto, dirupato, scosceso. 2. (zool., bot.) [di animale o di pianta che vive sulle rocce] ≈ rupicolo.</p>

<p><b>rupia</b> = Unità monetaria di vari paesi. La r. indiana è divisa in 100 paisā. La r. indonesiana è divisa in 100 sen. La r. maldiviana (rufiyaa) è divisa in 100 larees. La r. di Maurizio è divisa in 100 cents. La r. nepalese è divisa in 100 paisā. La r. pakistana è divisa in 100 paisā. La r. delle Seychelles è divisa in 100 cents. La r. di Sri Lanka è divisa in 100 cents.</p>

<p><b>sabaudo</b> /sabàudo/ agg. [dal lat. tardo Sapaudus, Sabaudus, abitante della Sabaudia cioè della Savoia, regione storico-geografica della Francia sud-orientale]. – Della Casa Savoia (o Casa Sabauda), la dinastia che ha regnato in Italia dalla costituzione del Regno d’Italia (1861) fino all’istituzione della Repubblica (1946): monarchia s.; stemma s.; tradizioni sabaude.</p>

<p><b>sacrilego</b> /sacrìlego/ agg. [dal lat. sacrilĕgus, originariamente «ladro di cose sacre», comp. di sacra «oggetti sacri» e legĕre «raccogliere, portare via»] (pl. m. -ghi). – 1. Che ha commesso o commette un sacrilegio: un ladro, un profanatore s.; mani s.; con tono sarcastico: ed egli audace Con s. piè lanciolla [la cagnetta] (Parini). Come s. m. (f. -a), autore, responsabile di un sacrilegio: la giusta punizione di un sacrilego. 2. Offensivo, irriverente verso istituzioni sacre: un gesto, un atto s.; parole s.; per estens., empio, scellerato: Ahi! Qual d’essi il s. brando Trasse il primo il fratello a ferire? (Manzoni); lingua s., anche, con uso iperb., maledica. 3. Di sacramento amministrato da persona priva della prescritta investitura, o ricevuto senza la necessaria sincerità di fede e volontà: confessione, comunione s.; analogam., con sign. più ampio, rito s., profanato nella sua sacralità dal celebrante o dai fedeli. ◆ Avv. sacrilegaménte, in modo sacrilego: spogliare, deturpare sacrilegamente un tempio.</p>

<p><b>saffico</b> /sàffico/ agg. [dal lat. <i>Sapphĭcus</i>, gr. Σαπϕικός, der. di Σαπϕώ, Saffo] (pl. m. -ci). – 1. Relativo a Saffo, poetessa greca di Lesbo (fine sec. 7° - prima metà sec. 6° a. C.), e alla sua opera: la poesia s., la lirica saffica. 2. Nella metrica classica, detto di metri lirici prediletti da Saffo, ma usati anche da altri poeti: endecasillabo s., verso di undici sillabe (schema: –́⌣–́⌣̅–́⌣⌣–́⌣–́⌣̲), probabilmente formato in origine dall’associazione di un ditrocheo e un aristofanio; verso s. maggiore (o più comunem., come s. m., s. maggiore), nella metrica oraziana, endecasillabo saffico aumentato di un coriambo, inserito dopo il ditrocheo (schema: –́⌣–́⌣̅–́⌣⌣–́–́⌣⌣–́⌣–́⌣̲); strofe s., costituita da tre endecasillabi saffici seguiti da un adonio, ripresa dai poeti ellenistici e, tra i latini, da Catullo e da Orazio; ode s. (o, come s. f., una saffica), di uso abbastanza frequente nella poesia italiana tra la fine dell’Ottocento e il primo Novecento (grazie al suo recupero da parte di Carducci e Pascoli), che cerca di riprodurre, con la successione di tre endecasillabi più un quinario o un settenario, la cadenza della strofe saffica greca. 3. Sinon. di lesbico: amori s.; pratiche s.; sostantivato al femm., sinon. raro di lesbica.</p>

<p><b>saltimbanco</b> (non com. saltambanco) s. m. [da saltare in banco, cioè sui banchi] (pl. -chi). 1. Acrobata, giocoliere che si esibisce in pubblico (un tempo nelle piazze, oggi spec. nei circhi o in spettacoli di varietà), eseguendo giochi di agilità, di forza, di destrezza: una compagnia, uno spettacolo di s.; da borghese faceva il s. in un circo equestre, conosceva mille giochetti e nella tana teneva allegri tutti con quello che sapeva fare e con delle uscite che facevano ridere (Mario Rigoni Stern). 2. fig., spreg. Chi esercita una professione, un’attività, un’arte cercando soprattutto di soddisfare i proprî interessi, di mettersi in mostra, di raggiungere il successo personale, con assoluta mancanza di serietà e credibilità: è un s. della politica; anco la letteratura ha i suoi saltimbanchi; e ne ha tra i professori la scienza (Tommaseo).</p>

<p><b>sartorio</b> /sartòrio/ = s. m. [dal lat. scient. <i>sartorius</i>, der. del lat. tardo <i>sartor -ōris</i> «sarto»]. In anatomia, muscolo della regione anteriore e laterale della coscia che, contraendosi, abduce, fa ruotare lateralmente e flette la coscia, e piega la gamba (consente cioè il tipico atteggiamento del sarto per sorreggere la stoffa quando cuce).</p>

<p><b>satira</b> /sàtira/ s. f. [dal lat. satŭra, femm. dell’agg. satur «pieno, sazio» e per estens. «vario, misto» (anche, con valore negativo, «confuso»), secondo antiche interpretazioni connesso con la lanx satura, il piatto di primizie offerto ritualmente agli dèi, secondo altri legato all’etrusco satir «parola, discorso»; le varianti saty̆ra e poi satĭra, dalle quali deriva la forma ital. del vocabolo, si diffusero, già in epoca imperiale, per accostamento arbitrario al gr. σάτυρος «satiro1»]. – 1. a. Genere letterario originale della letteratura latina, inaugurato storicamente da Ennio nella forma di miscellanea poetica in vario metro su argomenti diversi (favole, riflessioni morali, ecc.) e sviluppatosi in seguito in due filoni fondamentali: la s. esametrica, codificata da Lucilio, caratterizzata da forte aggressività anche politica, tematiche spesso licenziose, linguaggio quotidiano ed esplicito e alla quale si ispirarono in età augustea Orazio e nei secoli successivi Persio e Giovenale (con i quali il genere si cristallizza come luogo di aspra censura dei costumi individuali); e la s. menippea, il cui nome deriva da Menippo di Gadara, esponente della letteratura e della filosofia cinico-stoica, nella quale si combinavano prosa e poesia, talora con la presenza di parti dialogate e con la tendenza a introdurre nella riflessione morale elementi fantastici e parodie ironiche, inaugurata a Roma da Terenzio Varrone e alla quale sono ricondotte opere come l’Apokolokyntosis di Seneca il giovane e il Satyricon di Petronio. Si ha inoltre notizia di una satira (o satura) drammatica, forma primitiva e poco elaborata di spettacolo, caratterizzata da varietà di argomenti e ritmi e prob. connessa con rituali magico-religiosi, che sarebbe stata diffusa a Roma, secondo la testimonianza di Tito Livio, prima dell’avvento del teatro ispirato a modelli greci. b. Composizione poetica che evidenzia e mette in ridicolo passioni, modi di vita e atteggiamenti comuni a tutta l’umanità, o caratteristici di una categoria di persone o anche di un solo individuo, che contrastano o discordano dalla morale comune (e sono perciò considerati vizî o difetti) o dall’ideale etico dello scrittore: le s. di Ariosto, di Alfieri. c. Con valore collettivo, il complesso dei componimenti satirici di una letteratura, di un’età, di un poeta, di un ambiente: la s. romana; la s. classica, moderna; la s. di Giovenale, di Giusti, di Belli. Con sign. più astratto, il genere letterario della satira: l’origine, lo sviluppo della satira; relativamente al carattere, ai fini, al tono che informano non singoli componimenti ma la composizione in genere: s. personale, impersonale, generica; s. aspra, acerba, amara, mordace; la s. bonaria di Orazio; la s. pacata e sorridente del Parini. 2. estens. a. Scritto, opera letteraria o artistica, vignetta, discorso, atto o atteggiamento che riveste, sia pure parzialmente e in modo non esplicito, carattere e intenti satirici: la «Mandragola» del Machiavelli è una s. dell’ignoranza, della vanità e della superstizione; questa commedia vuol essere una s. della chiusa mentalità burocratica; il suo modo di fare così affettato e cerimonioso voleva essere proprio una s. del loro ambiente frivolo e mondano. b. L’attività stessa del satireggiare, in qualsiasi modo si esplichi: s. di costume, sociale; s. politica, contro uomini e istituzioni politiche, attuata soprattutto attraverso giornali umoristici, libelli polemici, spettacoli televisivi e sim.: il suo spirito era portato naturalmente alla satira; usare le armi della s.; fare oggetto di s., mettere in s., rappresentare o descrivere (persone, situazioni, difetti, ecc.) in modo da rilevarne, spesso in modo caricaturale, gli aspetti negativi (con lo stesso sign., fare la s., di qualcuno o di qualche cosa). ◆ Dim. satirétta; spreg. satirùccia; pegg. satiràccia (tutti e tre soprattutto nel sign. 1).</p>

<p><b>Saxa Rubra</b> Nome latino di una località alle porte di Roma sulla Via Flaminia, così chiamata dalle sue rocce di tufo rossastro. Vi si sarebbe svolta, secondo una notizia antica da molti studiosi moderni confutata, la fase decisiva della battaglia tra Costantino e Massenzio (312 d.C.).</p>

<p><b>scalmo</b> s. m. [lat. scalmus, dal gr. σκαλμός, der. del tema di σκάλλω «scavare»]. 1. Ciascuna delle caviglie di legno o di ferro fissate alla falchetta di un’imbarcazione, alle quali si lega, con uno stroppo, il remo, che ne è pertanto sostenuto e può muoversi durante la voga; in partic., s. doppio, quello, ora non più usato, costituito da due caviglie, fra le quali gioca il remo senza stroppo. Per le imbarcazioni da regata chiamate fuori scalmo, v. fuoriscalmo. 2. Nella costruzione navale in legno, ciascuno degli elementi delle coste (prolungamenti laterali, a dritta e a sinistra, dei madieri), generalmente disposti in due strati, a elementi alternati, che combaciano nel piano trasversale dell’ordinata (sistema inglese) o ne sono leggermente distanziati (sistema francese).</p>

<p><b>scanno</b> s. m. [lat. scamnum «sgabello, panchetto»]. – 1. a. Sedile di forma varia, isolato o facente parte di una serie, generalmente dotato di particolari caratteri di severità, solennità e imponenza di forme, destinato a persone investite di speciali funzioni: gli s. del parlamento; gli s. dei senatori, dei prelati; entrò una giovane avvocatessa, ... e con passo eccessivamente disinvolto s’avvicinò al suo s. (Palazzeschi). b. ant. o region. Sedia, poltrona, con sign. generico: ho delle scene di tenerezza ... che faranno piangere non solo gli uditori ma gli s. stessi (Goldoni). c. ant. La panca del capitano di una galea, o anche la sua cabina. 2. letter. fig. Condizione, grado: Diverse voci fanno dolci note; Così diversi s. in nostra vita Rendon dolce armonia tra queste rote (Dante); l’ignoranza occupava non solamente i bassi, ma anche i più sublimi scanni (Muratori). 3. estens. Accumulo di depositi alluvionali minuti in formazioni deltizie o litoranee (sulle coste italiane è detto più propriam. barra o barra di foce): non ... sapevo di quanto avesser cresciuto o diminuito lo s. le piene e le tempeste (D’Annunzio). 4. ant. Attrezzo con il quale i battitori colpivano la palla nell’antico gioco della palla da scanno, da cui ebbe origine il tamburello.</p>

<p><b>scàpola</b> (ant. scàpula) s. f. [dal lat. tardo scapŭla -ae, per il lat. class. scapŭlae -arum, di etimo incerto]. – 1. In anatomia umana, osso pari, piatto, di forma triangolare, situato dorsalmente alla parete superiore del torace, che concorre alla formazione dell’articolazione della spalla (è detta popolarmente anche paletta, e, nella terminologia scient., omoplata): la s. destra, la s. sinistra; nell’uso com. per lo più al plur.: mi fanno male le s.; le scapole sembravano trasparire a traverso la pelle (D’Annunzio). S. alata, particolare posizione della scapola caratterizzata dalla sua prominenza sul piano dorsale, così da suggerire l’immagine di una piccola ala; è propria della costituzione astenica. 2. In zoologia: a. Osso pari della cintura pettorale dei vertebrati tetrapodi (nei primati ha forma triangolare), posto dorsalmente e variamente conformato a seconda della classe: nei mammiferi è caratterizzato da una cresta che lo percorre in lunghezza. b. Ognuno dei due piccoli scleriti (detto anche tegula, spallina) che, nel mesotorace di alcuni lepidotteri ed imenotteri, coprono la base delle ali anteriori.</p>

<img src="img/scapola.png" alt="scapola"/>

<p><b>scatologìa</b> s. f. [comp. di scato- e -logia], letter. Scritto, trattazione che ha per argomento gli escrementi.</p>

<p><b>scatològico</b> agg. [der. di scatologia] (pl. m. -ci), letter. Di scatologia; relativo a scritto o discorso che tratta di escrementi, o che comunque ha contenuto e tono osceno, volgare: temi, argomenti scatologici.</p>

<p><b>schermire</b> v. intr. e tr. [dal germ. *skirmjan «proteggere»] (io schermisco, tu schermisci, ecc.). 1. intr. (aus. avere), ant. Tirare di scherma; battersi all’arma bianca: Ma e’ che di s. ha la dottrina, Con gli occhi aperti molto ben l’attende (Berni). 2. tr. Proteggere, riparare, difendere; usato quasi soltanto nel rifl.: schermirsi dal sole, dal caldo, dal freddo; schermirsi dagli attacchi polemici degli avversarî; Se la mia vita da l’aspro tormento Si può tanto s., e dagli affanni (Petrarca); per estens., destreggiarsi, eludere, esimersi: schermirsi da domande imbarazzanti, da premure insistenti, da complimenti esagerati; ella si schermiva il meglio che poteva dal promettere, cercando in pari tempo di non irritarlo (Fogazzaro).</p>

<p><b>sciorinare</b> v. tr. [affine a sciorare, o der. di questo]. – 1. Stendere, spiegare all’aria, spec. panni lavati per farli asciugare: sc. il bucato; quelle donne che sciorinavano la biancheria sui terrazzini della casa di faccia (Capuana); dispiegare, aprire: Questi al fianco ti adatta il bianco lino, Che sciorinato poi cada, e difenda I calzonetti (Parini); tenendo la grida sciorinata in aria, cominciò a leggere (Manzoni); sciorinò una tovaglia, aprì due pacchi e ne dispose il contenuto in alcuni piatti (G. Cena). Per estens., mettere in mostra, far vedere o far conoscere: il venditore ambulante aveva sciorinato la sua mercanzia sul marciapiede; Ida, ogni mattina, paventava le riapparizioni del sole, il quale sciorinava all’aria l’orrenda sfrontatezza degli oggetti e dei viventi (Morante). 2. fig. a. Riferire, raccontare apertamente, con eccessiva disinvoltura e scarso ritegno, cose per lo più riservate: mi sciorinò tutte le sue vicende sentimentali; donne pettegole che passano il tempo sciorinando in piazza le vicende intime di tutto il vicinato; anche, esibire, mostrare, ostentare: sc. la propria erudizione, le proprie imprese. b. non com. Dire, fare, dare in grande quantità e di seguito: sc. lodi, complimenti; sc. sorrisi; sc. consigli. 3. Come rifl., nell’uso ant., slacciarsi le vesti per prendere aria e per stare più freschi; con sign. più partic., in Dante (Inf. XXI, 116), riferito sarcasticamente ai barattieri che si sollevano dalla pece bollente per cercare refrigerio: Io mando verso là di questi miei A riguardar s’alcun se ne sciorina.</p>

<p><b>sciovinismo</b> s. m. [dal fr. chauvinisme, dal nome di Nicolas Chauvin, soldato francese dell’impero napoleonico il cui nome fu utilizzato in vaudevilles e commedie per rappresentare il tipo del patriota fanatico]. – Nazionalismo esclusivo ed esaltato, che si esprime in un’aprioristica negazione dei valori e dei diritti degli altri popoli e nazioni: il proverbiale sc. dei francesi; per estens., campanilismo, spirito di parte gretto e intransigente.</p>

<p><b>scisto</b> s. m. [alterazione di schisto (v.), secondo la pronuncia dell’ingl. schist o shist]. – In petrografia, nome generico (anche roccia scistosa) di una roccia metamorfica caratterizzata da una disposizione regolare, in piani grossolanamente paralleli, dei componenti minerali lamellari o fibrosi, che le conferisce una più o meno facile divisibilità secondo tali piani, detti perciò piani di scistosità. Gli sc. cristallini derivano da rocce eruttive (ortoscisti), sedimentarie (parascisti) o miste (metascisti) per processi metamorfici di varia natura, conservando la composizione chimica e mineralogica della roccia di origine quando la trasformazione sia stata esclusivamente di carattere strutturale; sono ulteriormente divisi nelle famiglie degli gneiss, micascisti, calcescisti, calcefiri, filladi, in base alle rocce da cui derivano (v. le singole voci), o qualificati in base al contenuto: sc. talcosi, marnosi, bituminosi, ecc. Per gli sc. argillosi, v. argilloscisto. Presenti in tutti gli orizzonti geologici e prevalentemente in quelli più antichi, gli scisti costituiscono talora formazioni imponenti; in Italia sono particolarmente abbondanti nelle Alpi, in Calabria e in Sardegna. Di particolare importanza gli sc. bituminosi, che sono scisti argillosi o marnosi impregnati di sostanze bituminose: si ritengono originati dalla metamorfosi di materiale sedimentario molto ricco in resti organici, e per distillazione secca forniscono un prodotto oleoso (olio o catrame di scisto), miscela di idrocarburi naturali, composti azotati e solforati dalla quale si possono ricavare benzina, gasolio, olî combustibili, lubrificanti, ecc., per cui, in relazione anche alla imponenza delle riserve accertate, lo sfruttamento degli scisti bituminosi è diventato obiettivo di grande interesse, anche se, a causa dei costi di estrazione e di lavorazione, le quantità di olio di scisto finora ottenute sono molto modeste. Sc. coticolare, altra denominazione della novacolite. Sc. molare, altra denominazione della selce molare (v. selce).</p>

<p><b>secolarizzare</b> v. tr. [der. di secolare, nel sign. 2]. – 1. Trasferire un religioso dal clero regolare al clero secolare; come intr. pron., secolarizzarsi, sciogliersi dai voti religiosi entrando a far parte del clero secolare (più genericam., tornare allo stato laico, spretarsi). 2. Con riferimento a istituti, enti religiosi, e sim., trasferirli dalla dipendenza del potere ecclesiastico a quella del potere civile; laicizzare: s. la scuola, le proprietà della Chiesa. ◆ Part. pass. secolariżżato, anche come agg., che ha subìto un processo di secolarizzazione.</p>

<p><b>segaligno</b> agg. [der. di segale; non ben chiaro il rapporto del sign. fig. con la segale]. – 1. non com. Di segale, fatto con la segale: pane segaligno. 2. fig. Magro, asciutto, detto di persona, ma s’intende in genere che sia di costituzione sana e robusta: un vecchietto s.; una contadina s.; Il s. e freddoloso Redi (Redi).

<p><b>sequel</b> = s.ingl. Film la cui trama si riallaccia a quella di un'opera precedente, sull'onda del successo di quest'ultimo. ETIM. voce ingl. propr. "continuazione". a. 1987</p>

<p><b>sfavillare</b> v. intr. [der. di favilla, col pref. s- (nel sign. 5)] (aus. avere). – 1. Mandare fuori, sprigionare faville: la fiamma sfavillava nel caminetto; il ferro infuocato sfavilla sotto i colpi del maglio; Ch’io nol vedessi sfavillar dintorno, Com ferro che bogliente esce del foco (Dante). Per estens., risplendere di luce vivida, abbagliante: il sole sfavilla alto nel cielo; le grandi lampade ad arco sfavillavano sull’asfalto bagnato; un grosso brillante le sfavillava al dito. 2. fig. Accendersi, risplendere del riflesso di un sentimento interiore: il volto le sfavillava di gioia; gli occhi gli sfavillavano di rabbia, di soddisfazione; in questo dire Sfavillò tutto di focoso ardire (T. Tasso). 3. Raro e letter. l’uso trans., in senso sia proprio sia fig.: una collana di pietre focaie, sfavillanti fuoco (Vico); E dalle ciglia sfavillava ardore (Chiabrera). ◆ Part. pres. sfavillante, anche come agg., fulgido, scintillante: carboni sfavillanti; fiamma, luce sfavillante; una collana sfavillante di brillanti e di rubini; occhi sfavillanti di sdegno. ◆ Part. pass. sfavillato, anche come agg., in araldica, attributo dello scudo seminato di scintille.</p>

<p><b>sfèrza</b> s. f. [der. di sferzare]. – 1. Frusta, scudiscio: colpire, percuotere con la s.; far correre (il cavallo o una persona) a colpi di sferza; in senso traslato, usare la s., ricorrere a modi e metodi drastici, duri. 2. fig., letter. Il fatto di colpire in modo violento o energico: la s. del sole, del caldo; la s. delle ondate sui fianchi della barca; la s. della critica, spec. con funzione di freno o di stimolo.</p>

<p><b>sgórbia</b> (ant. górbia) = s. f. [lat. tardo gŭlbia]. 1. Scalpello concavo con lama a sezione semicircolare, che può anche avere i bordi rialzati a guisa di una U o di una V, usato nella lavorazione del legno e nella tecnica della xilografia. 2. Strumento di analoga forma, usato in chirurgia ossea per asportare schegge di tessuto. ◆ Dim. sgorbiétta.</p>

<p><b>siamése</b> = agg. 1. Del Siam, nome storico dello stato della penisola indocinese, oggi chiamato Thailandia (in questo sign. quindi il termine è ora sostituito da thailandese). 2. Che presenta i caratteri fisiologici e anche culturali delle etnie indocinesi della Thailandia; anche come sost.: i Siamesi, un e una siamese. 3. Gatti s. (o di razza s.), gatti di razza molto pregiata ma di origine incerta, con caratteristiche spiccate: occhi azzurri, coda non completamente formata o mal-formata, corpo ricoperto da pelo folto e morbido di colore avana chiaro, tranne il muso, la punta delle orecchie, la coda e gli arti, che sono neri. 4. Fratelli s., anomalia fetale doppia, simmetrica, con due parti individuali ugualmente sviluppate e parzialmente congiunte in una zona del corpo (testa, torace, bacino o arti), così detta da un esempio che si ebbe in due gemelli del Siam, esposti circa nella metà del sec. 19° alla curiosità del pubblico europeo. In comparazioni e usi fig.: sono come fratelli s., sembrano fratelli s., e sim., con riferimento a persone che abbiano straordinaria affinità di gusti o che mostrino un non comune attaccamento reciproco.</p>

<p><b>sicofante</b> s. m. [dal lat. sycophanta, gr. συκο-ϕάντης (comp. di σῦκον «fico» e tema di ϕαίνω «mostrare»), parola di formazione chiara ma di sign. incerto; secondo un’antica interpretazione, sarebbe in origine colui che denunciava l’esportazione clandestina di fichi dall’Attica]. – 1. Nel diritto attico, e in quello di altre città a regime democratico dell’antica Grecia, persona che di propria iniziativa denunciava alle autorità le violazioni della legge. 2. estens. e fig. Delatore, calunniatore, spia. 3. Insetto coleottero della famiglia carabidi (Calosoma sycophanta), dalla livrea elegante, blu e verde con riflessi metallici, comune in tutta l’Europa, e anche in alcune zone dell’Italia; rapidissimo nei movimenti, è alla continua ricerca di prede costituite da insetti di ogni sorta e da bruchi di lepidotteri, ciò che lo rende utilissimo nella difesa delle coltivazioni (per tale motivo è stato largamente introdotto anche negli Stati Uniti d’America).</p>

<p><b>sillogismo</b> (ant. silogismo) s. m. [dal lat. syllogismus, gr. συλλογισμός, propr. «connessione di idee, ragionamento» (comp. di σύν «con» e λογισμός «calcolo», da λόγος «discorso, ragionamento»)]. 1. Termine filosofico con cui Aristotele designò la fondamentale argomentazione logica (più propriam. chiamata sillogismo perfetto o categorico), costituita da tre proposizioni dichiarative connesse in modo tale che dalle prime due, assunte come premesse, si possa dedurre una conclusione (per es., «tutti gli uomini sono mortali, tutti i greci sono uomini, quindi tutti i greci sono mortali»); un ragionamento condotto con un sillogismo è necessario (cioè sempre corretto) e formale, nel senso che la correttezza del ragionamento stesso dipende dalla sua struttura (forma) e non dal significato delle parole (come uomo, mortale, ecc.). In partic., il soggetto e il predicato della conclusione sono detti rispettivam. termine (o estremo) minore e termine (o estremo) maggiore, mentre la nozione che compare solo e in entrambe le premesse (nel nostro esempio uomini) è detta termine medio; si chiama figura (o schema) del s. ciascuna delle quattro forme che esso può assumere a seconda della posizione occupata dal termine medio nelle premesse (v. figura, n. 8); per i modi del s., v. sillogistica. Dal s. perfetto si distinguono: il s. dialettico (o retorico), fondato su premesse solo probabili, il s. eristico (o sofistico), fondato su premesse solo apparentemente probabili, il s. modale, in cui almeno una delle due premesse e la conclusione hanno carattere modale (v. modale2, n. 3). 2. Per estens., con senso generico, ragionamento: O insensata cura de’ mortali, Quanto son difettivi silogismi Quei che ti fanno in basso batter l’ali! (Dante); nell’uso com., ragionamento troppo sottile e cavilloso: i suoi s. non mi convincono affatto; ma questi sono s., non deduzioni serie!</p>

<p><b>simpòṡio</b> s. m. [dal lat. symposium, gr. συμπόσιον, comp. di σύν «con» e πόσις «bevanda», da uno dei temi di πίνω «bere»]. – 1. La seconda parte del banchetto presso gli antichi Greci e Romani, nella quale i commensali bevevano secondo la prescrizione del simposiarca (il rex convivii dei Romani), cantavano carmi conviviali (σκόλια), recitavano poesie, assistevano a trattenimenti varî e conversavano. Con iniziale maiuscola, Simposio, titolo di un dialogo di Platone in cui il banchetto costituisce l’ambiente della discussione filosofica; tale dialogo ha fornito il modello ad altre opere (dallo stesso titolo o con titoli analoghi) della letteratura classica caratterizzate dalla scena conviviale, dalla forma dialogica e dai temi trattati che vanno dalla filosofia alla varia erudizione. 2. estens. e fig. Riunione conviviale, banchetto tra amici e colleghi, spec. come occasione per ritrovarsi e discutere di argomenti di comune interesse (è parola dotta, oggi soprattutto usata in tono scherz.). 3. Convegno di studio di breve durata, durante il quale si discute senza formalità sui varî aspetti di un tema determinato (in questo sign., la parola segue l’esempio dell’ingl. symposium).</p>

<p><b>sicomòro</b> (raro sicòmoro) = s. m. [dal lat. sycomŏrus e sycomŏrum, gr. συκόμορος e συκόμορον (comp. di σῦκον «fico» e μόρον «mora»)]. Albero della famiglia moracee (Ficus sycomorus), delle regioni tropicali dell’Africa e dell’Asia, dal tronco molto robusto; anche nome commerciale del suo legno, di colore chiaro e molto leggero, discretamente resistente agli insetti, ma non ai funghi, utilizzato localmente per oggetti di uso domestico e imballaggi leggeri (era adoperato dagli antichi egiziani per le casse delle mummie).</p>

<p><b>sindemia</b> = A differenza della pandemia, che indica il diffondersi di un agente infettivo in grado di colpire più o meno indistintamente il corpo umano con la stessa rapidità e gravità ovunque, la sindemia implica una relazione tra più malattie e condizioni ambientali o socio-economiche. Se demos (δῆμος) è il popolo, <i>epidemia</i> (ἐπί) è «sopra il popolo, nel popolo» e <i>pandemia</i> è «in tutto il popolo», ma <i>sindemia</i> (σύν) vorrebbe dire «insieme al popolo». Il convergere di molte sofferenze, invece, in greco si direbbe σύν πάϑεια, ma è chiaro che avrebbe fatto drizzare i capelli definire la Covid-19 come una «simpatia».</p>

<p><b>sine ira et studio</b> locuz. avv., lat. (propr. «senza ira o parzialità», e quindi «spassionatamente»). – Espressione usata da Tacito (Annali I, 1) con riferimento al suo programma storiografico, talvolta citata per sottolineare l’obiettività di un proprio giudizio o atteggiamento.</p>

<p><b>sineddoche</b> /sinèddoche/ = s. f. [dal lat. synecdŏche, gr. συνεκδοχή, der. di συνεκδέχομαι «comprendere più cose insieme»]. Procedimento linguistico espressivo, e figura della retorica tradizionale, che consiste nel trasferimento di significato da una parola a un’altra in base a una relazione di contiguità intesa come maggiore o minore estensione, usando per es. il nome della parte per quello del tutto o viceversa (prora o vela per nave; vitello per pelle di vitello), il nome del genere per quello della specie o viceversa (mortali per uomini; felino per gatto), o anche un termine al singolare invece che al plurale o viceversa; differisce dalla metonimia, nella quale il trasferimento di significato da una parola a un’altra avviene in base a una relazione di contiguità spaziale, temporale o causale.</p>

<p><b>sinizesi</b> /sinizèsi/ s. f. [dal gr. συνίζησις, propr. «condensazione»]. – Nella metrica classica, pronuncia di due vocali (o di vocale e dittongo) contigue, ma appartenenti a sillabe diverse di una stessa parola, come se appartenessero alla stessa sillaba; di solito la prima delle due vocali è di quantità breve (per es., -εω di Πηληιάδεω in Iliade I, 1). Cfr. sineresi.</p>

<p><b>sinusite</b> = s. f. [der. del lat. sinus -us «cavità, seno1», col suff. medico -ite]. In medicina, affezione infiammatoria dei seni paranasali (frontali, mascellari, sfenoidali, etmoidali), che può essere dovuta alla propagazione di affezioni nasali da germi o da virus (per es., influenza), con fenomeni infiammatorî attenuati e transitorî (s. catarrale) o accentuati (s. purulenta, s. acuta, s. cronica); è caratterizzata, tra l’altro, da dolore locale spontaneo, spesso lancinante, cefalea, febbre, e scolo nelle cavità nasali del secreto infiammatorio.</p>

<p><b>sinottico</b> /sinòttico/ = agg. [dal gr. συνοπτικός, der. di σύνοψις «sguardo d’insieme»; v. sinossi] (pl. m. -ci). 1. Esposto, riepilogato in forma di sinossi, secondo un criterio schematico che consente una rapida visione e acquisizione mnemonica dei problemi, degli aspetti e dei dati fondamentali di una data materia, confrontabili tra loro anche mediante una agevole collocazione in colonne parallele: tavole s. di storia dell’arte; quadro sinottico. In meteorologia, carta s. (o carta del tempo), la rappresentazione, mediante segni convenzionali su carta geografica muta, della distribuzione della pressione (linee isobare), della temperatura, della direzione e intensità del vento, dello stato del cielo e delle eventuali precipitazioni in un determinato istante; è preparata due volte al giorno dagli uffici competenti e riguarda una vasta regione comprendente la zona di cui interessa prevedere il tempo. Nella tecnica, quadro s., quadro di supervisione e comando di impianti (molto usato in quelli elettrici), che riporta lo schema dell’impianto stesso e alcune manopole di telecomando di apparecchiature. Per meteorologia s., v. meteorologia. 2. Vangeli s. (e, come sost., i s., i tre s.), i Vangeli di Matteo, Marco e Luca che rivelano un notevole parallelismo e una stretta affinità e concordanza tanto da poter essere pubblicati in sinossi a colonne affiancate. Questione s., lo studio critico delle convergenze e delle divergenze dei tre Vangeli sinottici. </p>

<p><b>skeleton</b> Tipo di slittino monoposto che permette il raggiungimento di forti velocità (120-130 km/h). È formato da due pattini d’acciaio con carrello scorrevole. Il guidatore vi si stende sopra bocconi guidandolo con spostamenti del corpo, e frenando con le punte dei piedi munite di ramponi. Lo sport che si pratica scendendo con questo attrezzo lungo strette piste a serpentina, ghiacciate, è stato incluso nel programma olimpico nel 1928 e nel 1948 e stabilmente inserito dal 2002.</p>

<img src="img/skeleton.png" alt="skeleton"/>

<p><b>smagliante</b> agg. [part. pres. di smagliare1]. – Splendente, rilucente: luce s., colori, tinte s. (e anche, con uso più letter., un’aria s. di luce, un quadro s. di colore); fig., una bellezza, un sorriso smagliante.</p>

<p><b>sóga</b> s. f. [lat. tardo sōca «fune», prob. voce di origine celtica]. – 1. ant. o letter. Striscia di cuoio, correggia: Cércati al collo, e troverai la soga Che ’l tien legato (Dante); di guerrier sudore Bagnerassi la s. dello scudo Sui caldi petti (V. Monti); l’eroe ... Prende lo scudo per l’argentea s. (Pascoli). 2. region. Finimento, cinghia di cuoio; fune robusta.</p>

<p><b>sommarietà</b> s. f. [der. di sommario¹]. - 1. [l'essere sommario, sintetico: s. d'un giudizio, d'una descrizione] ≈ brevità, concisione, sinteticità. ↔ analiticità, minuziosità. 2. [l'essere sommario, frettoloso e superficiale: la s. di un lavoro] ≈ approssimazione, corrività, frettolosità, superficialità. ↔ accuratezza, meticolosità, scrupolosità. </p>

<p><b>sonante</b> = In linguistica, si dice di suono capace di costituire da sé una sillaba, contrariamente a quanto accade per la consonante. Sono quindi s. le vocali e altri suoni quali le nasali e liquide in funzione vocalica, per es. -n nell’ingl. Johnson o -r- nello sloveno Trst. In alcuni sistemi di traslitterazione e di trascrizione fonetica sono indicate da un puntino sotto la lettera (per es. ṇ, ṛ).</p>

<p><b>sopruso</b> /so'pruzo/ s. m. [comp. di sopr(a)- e uso²]. - [l'imporre ingiustamente la propria volontà sugli altri ledendone i legittimi diritti e interessi] ≈ abuso, angheria, ingiustizia, prepotenza, prevaricazione, (tosc.) riffa, soperchieria, sopraffazione, vessazione. ↓ imposizione.</p>
 
<p><b>spasimare</b> /spazi'mare/ v. intr. [der. di spasimo] (io spàsimo, ecc.; aus. avere). - 1. [essere in preda a una sofferenza molto acuta, con le prep. per, di: s. per il dolore; s. di sete] ≈ smaniare. ↓ patire, penare, soffrire, tribolare. 2. (fig.) a. [provare il forte desiderio di fare qualcosa, seguito da prop. oggettiva implicita introdotta da di: spasima di tornare a casa] ≈ (lett.) agognare (a), ambire, (lett.) anelare (a), (lett.) bramare, smaniare, (lett.) vagheggiare. ‖ sognare. b. [provare un intenso sentimento d'amore, con la prep. per: mio figlio spasima per la compagna di banco] ≈ ardere, (fam.) sbavare (per, dietro a), smaniare, struggersi. ↓ corteggiare (ø), desiderare (ø), sospirare. </p>
 
<p><b>speculum</b> ‹spèkulum› s. neutro, lat. (propr. «specchio»), usato in ital. al masch. (pl. invar. o, raro, specula ‹spèkula›). – 1. In medicina, strumento tubulare o imbutiforme, a pareti fisse o divaricabili, impiegato nell’esplorazione di alcune cavità esterne (ano, narici, vagina, condotto uditivo esterno), eventualmente per dilatarne o rettificarne il lume. 2. Titolo di opere medievali e rinascimentali di carattere enciclopedico e di tono didascalico o morale: S. humanae salvationis, S. orbis terrarum, S. perfectionis, S. naturale, doctrinale, ecc.</p>

<p><b>staffile</b> s. m. [der. di staffa]. – 1. Cinghia di cuoio regolabile che unisce ciascuna delle due staffe alla sella; talvolta è così chiamato anche l’occhio della staffa. 2. estens. Sferza costituita per lo più da una sola lunga striscia di cuoio attaccata a un manico di legno o ad altra impugnatura.</p>

<p><b>stalagmite</b> (o stalammite) s. f. [der. del gr. σταλαγμός «gocciolamento»]. Concrezione minerale di calcite e, talora, di aragonite, ma anche di altri minerali, che si forma sul suolo di caverne o di altre grosse cavità delle rocce per la precipitazione lenta ma continua di sostanze minerali da soluzioni acquose mineralizzate, sature, che sgocciolano nella cavità stessa. Le stalagmiti assumono talvolta singolari forme imitative, come fusi, candele, colonne, ecc., e possono raggiungere notevoli dimensioni sino a congiungersi con le stalattiti, formazioni analoghe pendenti dalle volte; famose, per la loro imponenza e bellezza, le stalagmiti delle grotte del Carso Triestino, della Val Seriana, delle Marche (Frasassi), della Puglia (Castellana), e, in Slovenia, di Postumia.</p>

<p><b>stalattite</b> s. f. [der. del gr. σταλακτός, agg. verbale di σταλάζω «gocciolare»]. 1. Concrezione minerale di calcite o aragonite, talvolta anche di altri minerali, che si forma, pendendo dalla volta di grotte e altre grosse cavità della roccia, per la precipitazione lenta, ma continua, di sostanze minerali da soluzioni acquose mineralizzate, sature, le cui gocce lasciano evaporare l’acqua prima di staccarsi dalla volta stessa. Famose per la loro imponenza e bellezza sono le stalattiti, unite alle stalagmiti, di molte grotte della Venezia Giulia, delle Marche, della Puglia, ecc., in Italia, e di Postumia in Slovenia. 2. Motivo decorativo dell’architettura islamica, costituito da un insieme di piccoli elementi prismatici di legno, ceramica, stucco o argilla, sovrapposti a guisa di mensola in serie orizzontali sporgenti l’una sopra l’altra: le stupende s. dell’Alhambra.</p>

<p><b>steatite</b> = Roccia metamorfica composta in prevalenza da talco con impurezze di clorite, albite e pirite; è detta anche pietra saponaria. Si trova in Italia, alquanto impura, nelle serpentine dell’Appennino settentrionale. È usata, oltre che per segnare stoffe (pietra da sarti), scrivere su lavagne ecc., anche come materiale isolante elettrico. I materiali di s. vengono in genere formati in presse a secco.</p>

<p><b>stecil</b> = s.m. inv. Tipo di matrice per copie ciclostilate - ETIM voce ingl. prop. "stampino"</p>

<p><b>Stoccolma, sindrome</b> = Particolare stato psicologico che può interessare le vittime di un sequestro o di un abuso ripetuto, i quali, in maniera apparentemente paradossale, cominciano a nutrire sentimenti positivi verso il proprio aguzzino che possono andare dalla solidarietà all’innamoramento. L’espressione fu usata per la prima volta da Conrad Hassel, agente speciale dell’FBI, in seguito ad un episodio avvenuto in Svezia nell’agosto del 1973: quattro impiegati di una banca di Stoccolma, tenuti in ostaggio da due rapinatori per sei giorni, una volta rilasciati, espressero sentimenti di solidarietà verso i sequestratori arrivando a testimoniare in loro favore, con manifestazioni di ostilità verso il mondo esterno (polizia, autorità, ecc.). Gli effetti a breve e lungo termine sono caratterizzati da una sintomatologia ansiosa, disturbi fisici e psicofisici e sintomi depressivi.</p>

<p><b>stòla</b> = s. f. [dal lat. stola, che è dal gr. στολή «abito», der. di στέλλω «vestire»]. 1. a. Nell’antica Grecia, nome generico di abito maschile e femminile. b. In Roma antica, abito femminile lungo, pieghettato, indossato sopra la tunica e sotto il mantello. 2. a. Paramento ecclesiastico indossato nelle funzioni liturgiche dal vescovo, dal sacerdote e dal diacono, come distintivo di onore: è costituito da una striscia di lino, di lana o di seta, ricamata e ornata, dello stesso colore della pianeta, che viene portata intorno al collo in modo che le due estremità ricadano sul davanti. Diritti o tasse di stola, gli emolumenti dovuti nel passato dai fedeli ai parroci per la celebrazione di battesimi, matrimonî, funerali o altri servizi religiosi richiesti. b. Insegna nobiliare o araldica a forma di stola ecclesiastica. In partic.: Ordine della s. d’oro, ordine cavalleresco della Repubblica di Venezia, conferito a nobili per eccezionali servizî, il cui distintivo era una stola di broccato d’oro portata in modo che scendesse dalla spalla sinistra sul davanti. c. Larga striscia di pelliccia, o anche di tessuto prezioso, portata sulle spalle o intorno al collo, caratteristica dell’abbigliamento femminile da sera: una s. di ermellino, di visone; una s. di lamè. ◆ Accr. stolóne m. (v. stolone1).</p>

<p><b>stòlido</b> agg. [dal lat. stolĭdus, affine a stultus «stolto»]. – Che ha o dimostra mancanza d’intelligenza, di prontezza, d’intuito: un vecchio stolido; come usano certi s. mariti del giorno d’oggi (C. Arrighi); per estens.: un comportamento s.; una risposta stolida. ◆ Avv. stolidaménte, in modo stolido, da persona stolida: comportarsi, agire stolidamente.</p>

<p><b>strale</b> s. m. [dal. longob. *strāl]. – 1. Sinon. letter. o poet. di freccia, dardo (in origine indicò prob. un particolare tipo di dardo): Al nervo adatta del suo stral la cocca (Poliziano), Curvò Clorinda sette volte e sette Rallentò l’arco e n’aventò lo s. (T. Tasso); Non si trattien lo strale, Quando dall’arco uscì (Metastasio). Più com. in usi fig.: essere vittima degli s. di Cupido; essere bersaglio degli s. dell’avversario, della calunnia, della fortuna avversa; appuntare, dirigere i proprî s. su qualcuno, farlo oggetto di aspre critiche, di pungente ironia e sim. Per estens., il dolore prodotto da qualche cosa che ferisca (anche nell’animo): Tu lascerai ogne cosa diletta Più caramente; e questo è quello strale Che l’arco de lo essilio pria saetta (Dante). 2. Imbarcazione da diporto, a vela, della lunghezza di circa 5 m, il cui equipaggio di regata è costituito da due persone.</p>

<p><b>stratocùmulo</b> = s. m. [comp. di strato e cumulo]. In meteorologia, formazione nuvolosa in forme tondeggianti unite per la base o formanti strato, che coprono talora vaste estensioni.</p>

<p><b>sua sponte</b> /'sua 'spɔnte/ locuz. lat. (propr. "spontaneamente"), usata in ital. come avv. - [senza essere spinto da altri] ≈ autonomamente, di sua (spontanea) volontà, intenzionalmente, spontaneamente, volontariamente, volutamente. ↔ a forza, coattivamente, coercitivamente, forzosamente.</p>

<p><b>ssurrettizio</b><sup>1</sup> /surrettìzio/ agg. [dal lat. <i>surrepticius</i>, der. di surripĕre «togliere via di nascosto», comp. di sub- e rapĕre «rapire»]. – Nel linguaggio giur., spec. nel diritto canonico, di atto in cui si tace intenzionalmente un fatto: dichiarazione s.; esposizione s. dei fatti. ◆ Avv. surrettiziaménte, in modo surrettizio, cioè tacendo intenzionalmente qualche circostanza essenziale: c’è la quistione dei figli introdotti surrettiziamente, come diciamo noi legali, nella famiglia (Capuana).</p>

<p><b>surrettìzio</b><sup>2</sup> agg. [dal lat. surrepticius (v. surrettizio1), considerato come der. di surrepĕre «insinuarsi furtivamente» (comp. di sub- e repĕre «strisciare»)]. – Nel linguaggio filos., di concetto introdotto in un’argomentazione, in una dottrina, in un sistema in modo illegittimo, in quanto in contrasto con i principî fondamentali professati, o comunque senza una giustificazione speculativa, con l’intento, non dichiarato, di sostenere o dimostrare una particolare tesi. ◆ Avv. surrettiziaménte, in modo surrettizio, cioè mediante argomentazioni ingiustificate e illegittime: trarre surrettiziamente delle conclusioni.</p>

<p><b>tagàl</b> (o tagàlog) = s. m. [dal nome di una popolazione delle Filippine]. Lingua nazionale della Repubblica delle Filippine.</p>

<p><b>talassemia</b> = (composto anomalo del greco θάλασσα, thàlassa, «mare», e αίμα, àima, «sangue») In medicina, nome dato a diverse condizioni patologiche, a trasmissione ereditaria, accomunate da particolari alterazioni strutturali dell’emoglobina, diffuse nei paesi del bacino mediterraneo e di varie regioni subtropicali e tropicali; sono distinte in due gruppi contrassegnati dalle lettere α e β a seconda che il gene anomalo in causa sia tra quelli che controllano la sintesi delle catene polipeptidiche, α o β, che costituiscono i tetrameri dell’emoglobina. Nelle forme di tipo β, molto più diffuse, i soggetti eterozigoti presentano soltanto microcitemia, detta anche t. minima perché perfettamente compatibile con il benessere fisico e psichico, o tutt’al più una modesta anemia (t. minore o anemia mediterranea); negli omozigoti si manifesta invece la t. maggiore, o morbo di Th. B. Cooley, a evoluzione letale: donde l’importanza sociale della individuazione, prima dell’età fertile, dei soggetti eterozigoti: questi presentano una resistenza al plasmodio malarico sicché ne risultano avvantaggiati, e la talassemia in questo caso rappresenta un caso di polimorfismo bilanciato.</p>

<p><b>talamo</b> /tàlamo/ s. m. [dal lat. thalămus, gr. ϑάλαμος]. 1. Termine che in riferimento alla Grecia antica designa, in età omerica, varî ambienti della casa signorile: la sala ove la padrona si intrattiene, il ripostiglio dei tesori e la stanza da letto in genere; nell’età classica, accanto ad altri particolari sign., prevale quello di camera nuziale. Nel linguaggio letter. e poet. ha in genere quest’ultimo sign. o quello di letto nuziale, divenendo spesso simbolo delle nozze, dello stato matrimoniale, spec. in frasi fig. come condurre al t., sposare (riferito all’uomo che sposa la donna); macchiare, contaminare il t., o il t. nuziale, tradire il coniuge, commettere adulterio; o quello generico di letto: Sorgon così tue dive Membra dall’egro t. (Foscolo), dal letto dove giacevi ammalata; e in senso traslato: il re dell’onde ... Surse per le profonde Vie dal tirreno t. (Foscolo), dal letto, dalle profondità del mare Tirreno. 2. a. Nelle marine classiche, l’ordine di remi più basso; in epoca ellenistica e nei primi secoli dell’Impero romano, nelle imbarcazioni di lusso dell’età tolemaica, piccola costruzione coperta, spesso finemente elaborata, ove si intratteneva il sovrano o il padrone della nave con i suoi ospiti. b. Nelle rappresentazioni medievali, il palco su cui venivano eseguiti i drammi liturgici e sul quale si erigevano i luoghi deputati o mansioni, cioè costruzioni in legno e tela, simili a capanni aperti sul davanti, che con varî elementi architettonici o paesistici rappresentavano i luoghi in cui il fatto si svolgeva. 3. a. In botanica, l’apice dell’asse fiorale sul quale sono inseriti gli antofilli. b. In anatomia umana e comparata, t. ottico, ciascuna delle due grosse formazioni grigiastre che, nel diencefalo, sono poste al di sotto dei ventricoli laterali e a ciascun lato del III ventricolo, e che sono costituite da un notevole numero di nuclei e da sistemi di fibre che le collegano a diversi distretti del neurasse: costituiscono il centro di raccolta e di smistamento verso la corteccia cerebrale di tutti gli impulsi esterni e interni, esercitano inoltre un’azione di controllo su tutti gli impulsi derivanti dalla corteccia, e rappresentano anche un centro di integrazione e di coordinazione indipendente dalla corteccia stessa.</p>

<p><b>Tatari</b> (o Tartari; russo Tatary) Popolazioni turche della Russia meridionale, del Caucaso e dell’Iran. Prendono il nome da Tātar, designazione data in Occidente dapprima ai Mongoli di Genghiz khān e in seguito alle genti turche, o turchizzate di diversa origine, che costituirono l’Orda d’oro (➔ orda). In Europa i T. hanno subito l’influenza slava: sono passati a vita sedentaria, dedicandosi all’agricoltura e ai commerci e hanno in maggioranza adottato l’islam. In Georgia, nell’Armenia e nell’Azerbaigian si sono caucasizzati più o meno integralmente. Nuclei t. abbastanza importanti si trovano inoltre in Siberia (T. dell’Altai, dell’Abakan, dell’alto Ienissei), dove si convertirono alla religione musulmana e sull’esempio russo passarono in parte a vita agricola. Prima di abbracciare religioni di tipo universalistico, i T. hanno accolto in misura varia, integrandoli nelle loro compagini religiose, elementi stranieri soprattutto d’origine meridionale. Tale situazione è particolarmente delineabile tra i T. della Siberia, dove, a differenza di quelli dell’Asia centrale, le tradizioni hanno complessivamente ben resistito all’islamismo e al cristianesimo. Caratteristiche soprattutto le concezioni religiose relative all’Essere Supremo, nozione, nella misura in cui è collegata con il cielo, risalente ai Prototurchi: ne sono testimonianza i nomi del tipo tangare, tingir, che in parte continuano a designare il dio del cielo del paganesimo tradizionale, in parte sono stati assunti per indicare ‘Dio’ dai T. cristiani. Con la divinità suprema è collegata la concezione di una ‘norma’ o ‘provvidenza’ celeste (čajan dei Beltiri, jajan degli Altaiani, corrispondenti al mongolo džajaga) che ha riscontro nel rapporto fra il Tian cinese e la sua «norma» (tianming). Delle figure divine molte sono collegate con il dio celeste (‘figli’ o ‘servitori’ del dio) in un sistema solidale, ma altre sono dotate di notevole autonomia. Tra le divinità ha una posizione eminente nel culto l’altaiano Ärlik (Erlik), il dio sotterraneo e sovrano del regno dei morti. Le lingue tatare orientali della famiglia linguistica turco-tatara, si dividono in tre gruppi: a) dialetti dell’Altaj propriamente detto (altaico e teleuto); b) dialetti dell’Altaj settentrionale (Lebedini e Scior); c) dialetti dei T. dell’Abakan (regione dei Saiani, di Kyzyl e di Baraba).</p>

<p><b>titrimètrico</b> agg. [dall’ingl. titrimetric, der. di titrimetry «titrimetria»] (pl. m. -ci). – In chimica, relativo alla titrimetria, alla titolazione: metodo t.; analisi t., effettuata mediante titrimetria, lo stesso che analisi volumetrica. ◆ Avv. titrimetricaménte, per mezzo della titrimetria, volumetricamente.</p>

<p><b>tautologia</b> = Dal gr. ταὐτολογία, comp. di ταὐτό, crasi per τὸ αὐτό «lo stesso» e -λογία, der. di λόγος «discorso». Nella logica formale classica, termine usato per qualificare negativamente ogni proposizione, la quale, proponendosi di definire alcunché, non faccia sostanzialmente che ripetere nel predicato ciò che già è contenuto nel soggetto. In logica matematica si chiamano t., o espressioni tautologiche, le espressioni vere per ragioni puramente logiche, a prescindere dalle circostanze fattuali. Tale è, per es., l’espressione p⋁¬p, costituita dalla variabile proposizionale p, dalla sua negazione e dalla costante logica disgiuntiva posta tra esse. Se p significa: «piove», l’espressione suddetta vuol dire «piove o non piove»: questa espressione è vera in ogni possibile caso, cioè se piove e se non piove. Espressioni di questo tipo sono dette anche verità logiche: la loro caratteristica è di essere vere indipendentemente dal significato delle variabili proposizionali in esse occorrenti. Più precisamente, in base alla considerazione estensionale della logica matematica (per cui le variabili proposizionali hanno come valori non significati o proposizioni ma i due valori di verità V, vero, e F, falso), un’espressione si dice tautologica se è vera per qualsiasi assegnazione di valori di verità alle variabili proposizionali componenti.</p>

<p><b>tendenzioso</b> agg. = [der. di tendenza]. – Che è improntato, caratterizzato o suggerito da una tendenza, intesa questa come orientamento, presa di posizione ideologica, finalità o interesse particolare o personale, per cui viene alterata la realtà oggettiva e la verità: notizie t., cioè dirette a uno scopo illecito, o a produrre un effetto dannoso o a turbare l’ordine pubblico; dare un’interpretazione t. di un avvenimento; fare un resoconto parziale e t.; critica t., articoli t., giornali t., e, riferito a persona, talvolta anche in senso spreg., parziale, non oggettivo, non obiettivo, ingiusto, iniquo, interessato, fazioso, settario, partigiano, subdolo, insinuante, capzioso: un oratore, un critico, un giornalista t.; notizie false e tendenziose. ◆ Avv. tendenziosaménte, in modo tendenzioso, con tendenziosità: alterare tendenziosamente la verità.</p>

<p><b>testa</b> /tèsta/ s. f. [lat. tardo testa «cranio, testa», in origine «conchiglia, guscio, vaso», attraverso un uso metaforico]. – 1. Parte del corpo animale in cui si apre la bocca e che contiene il cervello e gli organi di senso specifico; nei vertebrati e nella grande maggioranza degli invertebrati è situata nella parte anteriore del corpo, nell’uomo è il segmento più elevato del corpo, situato al di sopra del collo (è sinon. di capo, ma in varie regioni si usa quasi esclusivam. testa). a. Con riferimento al corpo umano: t. piccola, grossa; t. aguzza, a punta, a pera; scuotere, muovere, crollare la t.; reclinare la t. sul petto; sollevare, girare, voltare la t.; appoggiare la t. sul cuscino, sulle braccia; s’era appisolato sulla poltrona con la t. penzoloni; era bagnato dalla t. ai piedi, interamente, in tutta la persona; gli fu troncata, gli fu mozzata la t.; popoli cacciatori di teste, in etnologia (v. cacciatore, n. 5); nel gioco del calcio, passaggio di t., giocare, segnare, respingere di t., svolgere un ottimo gioco di testa, colpendo il pallone con la testa. Per le locuz. andare, camminare a t. alta, a t. bassa, e piegare, chinare, abbassare la t., e altre simili, nelle quali il movimento o l’atteggiamento della testa esprime un sentimento o un atteggiamento morale, v. capo, con cui queste locuz. sono comuni. Spesso, come capo, indica solo la parte superiore del cranio, quella normalmente coperta dai capelli: una t. bianca, calva, pelata, bionda, ricciuta; tenere la t. coperta, scoperta; mettere, tenere il cappello in t., cioè sulla testa; carezzare a qualcuno la t.; ricevere una botta in t.; grattarsi la t., gesto che esprime perplessità. b. Locuzioni e usi fig. (in parte comuni con capo): con le sue chiacchiere mi ha gonfiato la t., m’ha fatto la t. come un pallone, mi ha stordito; gli montò il sangue alla t., s’infuriò, divenne cieco dall’ira; dare alla t., salire alla t., inebriare, annebbiare il cervello (detto non solo di sostanze alcoliche ma anche di profumi troppo acuti e, con ulteriore traslato, di fatti e situazioni che provocano uno stato di orgogliosa esaltazione: il successo gli ha dato alla t.); male o dolore di t., espressioni fam. per cefalea o emicrania; mi gira la t., ho giramenti di t.; lavata di t., sgridata, rimprovero. Non si userebbe invece capo nelle locuz. seguenti: scommetterei la t. che è proprio così, formula asseverativa dell’uso fam.; uscire con la t. rotta (da un impiccio, da un contrasto, ecc.), avere la peggio; prov., non bisogna fasciarsi la t. prima d’essersela rotta, non è opportuno affliggersi d’un male, o cercarvi rimedio, prima ch’esso sia sopravvenuto. Testa a testa, non com., uno contro l’altro, per indicare opposizione aperta e decisa; in passato la locuz. testa a testa, o anche testa testa, è stata usata con il sign. di «da solo a solo», per traduz. del fr. tête-a-tête (v.). Nella terminologia musicale, voce di testa, nel canto, il tipo di emissione che si vale della risonanza ottenuta ponendo in vibrazione la cavità retro-faringea superiore, ma anche le cavità palatali e sinusali; registro di testa, la parte acuta dell’estensione delle varie voci, che varia a seconda delle voci stesse e da individuo a individuo. c. Con riferimento ad animali: la t. del cavallo, del serpente, d’un canarino; di animali macellati (per questi, solo testa, non capo): t. di manzo, di vitello, d’agnello; t. di maiale (tosc. anche capo); sbuzzare il pesce e togliergli la t.; lavare la t., o il capo, all’asino, fare fatica inutile; tagliare la t. al toro (v. toro1). Nell’ippica, s’intende per testa la lunghezza della testa del cavallo: il cavallo vince per una t., o per mezza t., quando il distacco del secondo è pari alla lunghezza, o metà, della testa; arrivare testa a testa, quando due o più cavalli giungono simultaneamente, perfettamente alla pari, al traguardo; usata estens. anche per altri sport, l’espressione testa a testa ha assunto il sign. generico di risultato pari. 2. a. Molto frequente (e con uso più largo che capo) l’uso fig. della parola, con riferimento alla testa in quanto sede degli organi preposti alle funzioni intellettive e razionali (sinon. quindi di mente, cervello): avere in t. qualche cosa, conoscerla bene o, con altro senso, avere intenzione di farla; don Ferrante ... aveva nella sua libreria, e si può dire in t., le opere degli scrittori più riputati in tal materia (Manzoni); mettersi, ficcarsi in t. una cosa, convincersi, magari a torto, della sua realtà e persistere in tale idea, oppure ostinarsi in un proposito (anche in senso attivo, mettere in t. a qualcuno, far credere, convincere, o spingere a fare qualcosa: ma chi t’ha messo in t. simili idee?); levare, togliere di t. una cosa, far ricredere, convincere del contrario (nessuno mi leva di t. che il fatto stia come dico io); levarsi, togliersi dalla t., convincersi del contrario, o dissuadersi da un proposito, rinunciare a un desiderio (questo, lèvatelo dalla t.!); entrare in t., essere compreso e ritenuto: è una cosa che non m’entrerà mai in t., che non riuscirò mai a capire; bisogna sudare per fargli entrare in t. queste poche regole (in altri casi, non mi entra in t., non riesco a credere, a capacitarmi); passare per la t., affacciarsi alla mente; m’è andato via di t., m’è passato di t., me ne sono scordato; rompersi la t., stillarsi il cervello, arrovellarsi; colpo di t., decisione imprevista e avventata. In altri casi indica più in partic. l’attività mentale, la riflessione, la coscienza dei proprî atti: fare le cose senza t., con la t. nel sacco, senza riflettere a ciò che si fa; essere, camminare con la t. nelle nuvole; dove hai la t. oggi?, a chi si mostra distratto; non so dove avevo la t. in quel momento, a quale altra cosa pensavo; avere la t. a qualche cosa, pensarci, sentirne l’attrazione: ha la t. solo al divertimento; alla mia età non si ha più la t. a queste sciocchezze; oppure indica le facoltà mentali, la capacità di coordinare e connettere le proprie idee: sentiva i suoi pensieri confondersi e oscurarsi, sentiva avvicinarsi il momento che non avrebbe più t., se non quanto bastasse per darsi alla disperazione (Manzoni); avere, non avere la t. a posto, o, meno com., a casa, essere o non essere in grado di ragionare: allora, forse perché non avea la t. a casa, ricominciò a vaneggiare (Verga); andar via la t., confondersi, annebbiarsi le idee: va via la t., con tutta questa confusione; perdere la t., non essere più perfettamente padrone di sé e dei proprî atti: quella donna gli ha fatto perdere la t.; chi si lascia prendere dal panico perde facilmente la t.; il pericolo è grave, ma cerchiamo di non perdere la t. e di ragionare con calma; essere, andare fuori di t., nel linguaggio giovanile, perdere la bussola, avere comportamenti strani, bizzarri, non essere lucido. Modo di pensare, di ragionare: che concetto avesse [il cardinale Federigo] della t. di donna Prassede, non n’abbiam notizia positiva (Manzoni); ha una t. davvero stramba; mettere la t. a segno, a partito, mettere giudizio; montare, montarsi la t., illudere, illudersi; fare di t. propria, agire secondo il proprio intendimento e seguendo la propria volontà, senza prendere consiglio o accettare suggerimenti da altri. Ingegno, capacità (in genere, o relativamente a determinate attitudini): non ha mai avuto molta t. (o una gran t.); qui ci vorrebbe un uomo di testa, che abbia t., che abbia buona t.; mandare anche altri, de’ più disinvolti e di buona t., a mescolarsi con la gente (Manzoni); aveva poca t. per lo studio, e perciò gli fecero imparare un mestiere; con senso più generico: non ho la t., io, per attendere a tante cose insieme, per ricordarmi di tutto, ecc. b. Con l’uno o l’altro dei sign. che precedono, la parola è spesso riferita alla persona stessa: una grande t. fu Alessandro Manzoni (Carducci); che t.!, che t. d’uomo!, espressioni che possono indicare ricchezza o, al contrario, scarsità d’ingegno, oppure stravaganza, sventatezza, ecc.; t. quadra, persona equilibrata; t. dura, persona ottusa o caparbia; t. vuota, persona sventata, smemorata; t. matta, persona focosa, stravagante, capricciosa; t. calda (forse calco dell’ingl. hot head), persona di carattere impulsivo, irrequieta, facile a infiammarsi, o portata al fanatismo politico; t. di legno, persona cocciuta o di scarsa intelligenza (in senso tra proprio e fig.: Le t. di legno Fan sempre del chiasso, Giusti); t. di ferro, soprannome di Emanuele Filiberto di Savoia (1528-1580) per la sua energia e risolutezza (e prima di lui, più spesso nella forma capo di ferro, del principe Pandolfo I di Capua e Benevento, morto nel 981); con altro uso fig., t. di legno, prestanome, «uomo di paglia»; t. di cavolo, t. di rapa, e sim., epiteti ingiuriosi o bonarî, spesso eufemistici, con cui si usa dare a qualcuno dell’imbecille, del poco intelligente o poco furbo (in queste espressioni, la parola testa, pur essendo riferita per traslato al capo come sede dell’attività intellettuale, indica propriam. la parte ingrossata dei due ortaggi). Per altre locuz. di uso storico o giornalistico, v. oltre, al n. 7. 3. Per metonimia: a. Singolo individuo, persona singola, in espressioni come ci tocca, vi spetta, si paga, un tanto a testa, meno com. un tanto per testa, per ciascuno; con la negazione: si levò una tramontana pericolosa che nelle secche di Barbaria la percosse [la galea], né ne scampò testa (Boccaccio), né si salvò alcuno. b. T. coronate, i sovrani, i regnanti. c. ant. e region. Il capo di famiglia (oppure il capo di una bottega artigiana), in quanto tenuto a pagare il catasto o la decima per tutti i suoi, e anche l’imposta personale ripartita «per testa» o testatico; mezza t. si diceva l’imposta stessa ridotta alla metà, e t. doppia il tributo pagato dal capo di bottega per sé e per i suoi garzoni e lo stesso contribuente colpito così due volte; t. libera era invece detto colui che il capo famiglia censito al catasto era obbligato a mantenere (eccettuati i servi), e per cui poteva ottenere dal fisco una detrazione; nel Milanese, t. viva e t. morta erano, rispettivam., il contadino e il cittadino colpiti dalla tassa dei cavalli (tassa che veniva imposta per il mantenimento dei cavalli da guerra) per i beni posseduti nel contado. d. La vita, in quanto sia o possa essere tolta (con allusione diretta o indiretta alla pena della decapitazione): nessuno doveva trasgredire quel divieto, pena la t.; c’è da rimetterci la t.; ne va della t.; ne rispondo con la mia t.; ha pagato con la t. il suo tradimento; inoltre, domandare, volere, esigere la t. di qualcuno, il suo sacrificio (anche in senso fig.), per espiazione o per vendetta, e analogam. offrire, promettere la t. di qualcuno, frasi che si connettono con un antico uso barbarico di richiedere la testa del vinto o di offrire al vincitore la testa del nemico ucciso e decapitato. e. Rappresentazione di una testa nell’arte: disegnare, dipingere, modellare, scolpire una t.; una t. a sanguigna, in gesso, in bronzo; una t. di donna, di bambino, una t. di Giove, ecc. Con questa accezione, non si usa capo. f. In numismatica, e nel linguaggio com., la parte della moneta sulla quale è raffigurata una testa, di fronte o di profilo; per estens., il dritto della moneta, qualunque sia la sua raffigurazione, spec. nel gioco testa o croce (fare, giocare a t. o croce): v. croce, n. 6 c. 4. a. La parte iniziale, estrema, di un corpo qualsiasi, di un oggetto, di un elemento, di una superficie, che corrisponde in alcuni casi alla parte superiore in altri a quella anteriore: t. di una cometa, il complesso del nucleo e della chioma; la t. di una trave (più com. testata); del letto, la parte superiore, dove sta il guanciale, soprattutto, nell’espressione da testa (sinon. a capo del letto), in contrapp. a da piedi; di un ponte, ciascuna delle due parti che poggiano sulla riva (più com. capo; per altro sign. della locuz. t. di ponte, v. più avanti, al n. 5 e); di un ghiacciaio, lo stesso che testata; t. di fonte, lo stesso che fontanile, nel sign. di presa d’acqua. In tipografia, la faccia orizzontale superiore dei caratteri, sulla quale emerge l’occhio, cioè la figura della lettera, del numero, del segno d’interpunzione, ecc. In legatoria, il taglio superiore d’un libro, detto anche testata, ma più correttamente taglio di testa. In un foglio, in una tabella, in uno stampato qualsiasi, la parte superiore, soprattutto nella locuz. in testa a, in cima, in alto nelle prime righe (o nello spazio riservato a queste): in t. alla pagina, al foglio, in t. all’avviso, in t. al cartellone, ecc.; di qui, articolo di testa, titolo di testa, collocati in cima alla pagina di un giornale, su una o più colonne (in cinematografia, invece, si chiamano titoli di testa le didascalie che compaiono all’inizio del film: v. titolo, n. 2 a). Per analogia, nella chimica industriale, prodotti di testa, o teste (contrapp. ai prodotti di coda), quelli che si ricavano per primi nei procedimenti di distillazione. b. L’estremità di un oggetto che si sviluppa prevalentemente in lunghezza, quando essa formi un ingrossamento: la t. d’un chiodo, d’uno spillo, d’un fiammifero, d’un cerino (in queste espressioni, anche capo); t. della pipa, il fornello; t. di un cavalletto, la parte superiore, su cui viene fissata una macchina fotografica o una cinepresa o una telecamera; t. del martello, t. della piccozza, la parte metallica dello strumento (distinta dal manico), e anche la sfera del martello usato in atletica leggera per i lanci; nella racchetta da tennis e nel bastone del golf, la parte con la quale si colpisce la palla. Nel parafulmine, t. di captazione, l’estremità superiore, o punta raccoglitrice, dell’asta del parafulmine destinata ad «attirare» il fulmine. c. In anatomia, nome dato a parti estreme, per lo più di forma tondeggiante, e spesso in posizione prossimale, di organi diversi: la t. del femore, dell’omero, del pancreas. d. Riferito ad alcune piante, estremità arrotondata: una t. (o capo) d’aglio, l’insieme degli spicchi; teste di papavero, le capsule mature, secche, del papavero da oppio (in araldica, testa di papavero, la raffigurazione del fiore di papavero senza gambo). e. Nella scrittura delle note musicali, la parte circolare del segno, che rappresenta appunto l’altezza della nota (mentre gamba o collo è detta l’asta verticale): il «la» sopra il rigo è scritto con un taglio in testa. f. Nel linguaggio marin., t. d’albero, l’estremità superiore degli alberi, generalm. coperta con una formaggetta e munita di parafulmini; t. del timone, l’estremità superiore dell’asse del timone dove si applica la barra per muoverlo. g. Con riferimento a mezzi bellici e armi, t. del siluro o t. carica, la parte prodiera del siluro, quella che porta la carica esplosiva e i relativi congegni (di sicurezza, di accensione, di guida, i tagliareti, ecc.); t. a fungo, pezzo d’acciaio a forma di fungo il cui gambo è introdotto in un foro assiale dell’otturatore a vitone di una bocca da fuoco, con la funzione di realizzare la chiusura ermetica della culatta all’atto dello sparo. In missilistica, t. esplosiva, la parte anteriore del missile bellico (o dell’ultimo stadio di esso) contenente la carica d’esplosivo chimico o nucleare, detta anche testata. h. Nella tecnica, nome, di volta in volta specificato da determinazioni diverse, di organi e dispositivi, o di loro parti: in meccanica, t. di biella, parte della biella, conformata a forcella o a occhio, articolata al bottone di manovella; t. motrice del tornio (anche t. portamandrini), parte del tornio contenente gli organi di trasmissione del moto al mandrino; t. universale, nelle fresatrici, l’organo portapezzo; t. a dividere, dispositivo delle macchine utensili, detto anche divisore (v. divisore); nei motori a combustione interna, la parte (detta anche testata) che racchiude la camera di combustione (per l’espressione picchiare in testa, v. picchiare1, n. 2). Nella tecnica mineraria, t. girevole, falsa t., t. di adduzione, dispositivi che si applicano alle estremità delle aste o delle tubazioni per l’introduzione o l’estrazione. In cinematografia e fotografia, t. aggiuntiva, t. panoramica, t. sferica, dispositivi usati per fissare l’apparecchio da ripresa a un cavalletto in modo da permetterne l’orientamento in direzioni diverse; t. d’illuminazione, la parte superiore dell’ingranditore, dove è posta la sorgente di luce e il sistema ottico, che ne consente la distribuzione uniforme sul negativo: in partic., t. a colori, testa di illuminazione munita di un sistema di filtri colorati regolabili per la stampa di negative a colori; t. (o testina) sonora, l’organo del proiettore che permette la riproduzione del suono della colonna sonora. In varî strumenti di misurazione o di osservazione, la parte dove in genere è contenuto il rivelatore: per es., in ottica, t. fotometrica, l’elemento del fotometro, variamente conformato, in cui si raccolgono e si confrontano le luci in esame. i. Nei mattoni a base rettangolare, la faccia laterale corrispondente al lato minore del rettangolo, la cui lunghezza è all’incirca la metà di quella del lato maggiore; si parla di mattoni a t. lunga quando i lati del rettangolo di base stanno fra loro nel rapporto di 3 a 4. Nel linguaggio tecn. corrente si suole spesso indicare lo spessore dei muri in base al numero delle teste di mattoni che esso contiene: si chiamano cioè muri a una t., a due t., e così via, i muri di spessore corrispondente a quello di uno, due o più mattoni accostati. l. In geografia fisica, cima montuosa a forma piramidale, ma con gli spigoli arrotondati dall’erosione: Testa di Gran Croce, Testa di Money, nel gruppo del Gran Paradiso. 5. fig. Inizio, cioè parte o elemento, punto o momento iniziale: a. In musica, il primo frammento di un tema o di un soggetto, spesso utilizzato negli sviluppi di una composizione (per es., nello svolgimento di una sonata o nei divertimenti di una fuga). b. Riferito a una fila, a uno schieramento, la parte anteriore: Sì vid’io muovere a venir la testa Di quella mandra fortunata (Dante), i primi di quel gruppo di spiriti del Purgatorio; la t. della colonna in marcia; la t. del corteo. Comuni soprattutto le locuz. in t., alla t., avanti a tutti: andare, passare, mettersi in t.; i bersaglieri avanzavano di corsa, col colonnello (o con la bandiera, con la fanfara) in t.; spesso con l’idea della superiorità, del comando su chi segue: il vincitore fece l’ingresso trionfale nella città, alla t. delle sue truppe; e in senso più chiaramente traslato, mettersi, essere alla t., a capo: mettersi alla t. di un movimento insurrezionale; essere alla t. di una azienda; essere, passare in t., essere il primo, passare in prima posizione, in una gara, in una competizione, in un risultato, in una graduatoria, in una classifica, ecc. Nel tennis, t. di serie, ciascuno dei migliori giocatori che, in un torneo a eliminazione diretta, sono disposti, nella programmazione degli incontri, in modo da non potersi incontrare tra loro nei primi turni di eliminazione: essere ammesso tra le quattro (o le otto, ecc.) t. di serie; con sign. analogo anche in altri sport, per es. nel gioco del calcio in campionati fra rappresentative nazionali e in competizioni internazionali per club. c. Nelle ferrovie, stazioni di testa, quelle nelle quali hanno termine i binarî principali. d. Nel linguaggio milit., tenere testa (al nemico), meno com. far testa, riferito a forze armate, unirsi strettamente per opporsi e resistere al nemico (cfr. le espressioni sinon. far fronte, tenere fronte); per estens., tener t. a un avversario, a un oppositore, e sim., opporglisi, resistere validamente senza lasciarsi sopraffare. Per analogia, in marina, far testa (cioè, propriam. opporre resistenza), detto per es. dell’ancora quando fa buona presa sul fondo, generalmente dopo aver ben tesato in manovra la sua catena. e. T. di ponte, schieramento, oltre un corso d’acqua, di reparti di truppa allo scopo di potere, con relativa calma, ultimare la costruzione di un ponte o permettere il traghetto di altri reparti, o anche, in un ripiegamento, per proteggere i reparti in ritirata. T. di sbarco, la prima presa di possesso del terreno nemico, e lo schieramento dei reparti a protezione, in uno sbarco bellico. T. di colonna, la parte anteriore di una colonna di soldati o di automezzi. 6. Nome pugliese di varie specie di pesci del genere Trigla e soprattutto della specie Trigla lineata; nella Venezia Giulia gli stessi pesci sono chiamati t. grossa e t. dura. 7. Locuz. varie: a. T. di cavallo, piastra di supporto del tornio, detta anche lira (v. lira2, n. 5 a), per la forma che ricorda quella dell’antico strumento musicale. In araldica, t. di cavallo, scudo, proprio dell’araldica italiana, venuto in uso nel Rinascimento: ha forma allungata che si restringe dall’alto verso il basso, con sette angoli o sporgenze. b. Testa di moro, e testa di morto, con più accezioni, v. le due voci. c. Teste di negro, in geografia fisica, i blocchi calcarei, rotondeggianti all’apice, che si elevano sulla piattaforma di un atollo. d. Testa di Tersite, nel linguaggio medico, malformazione congenita del cranio, sinon. di oxicefalia: l’espressione si riferisce al noto personaggio dell’Iliade, che Omero descrive (libro II) come guercio, zoppo, gobbo, col capo aguzzo e coperto di pochi peli. e. Testa di turco (calco del fr. tête de turc), figura che spesso viene collocata nelle fiere e nei parchi di divertimento come bersaglio da colpire con una palla o altrimenti, o per provare la forza del pugno; di qui, fig., essere la t. di turco, essere il bersaglio, la vittima, il capro espiatorio: lui è la t. di turco, che paga per i superiori. f. Con riferimento all’Inghilterra della prima metà del sec. 17°, t. rotonde (ingl. roun-dheads), soprannome con cui, durante la rivoluzione antirealista guidata da O. Cromwell, erano chiamati i seguaci e fautori del Parlamento, per il loro uso di radersi i capelli. g. Nel linguaggio giornalistico: teste di cuoio, denominazione (che traduce l’ingl. leatherheads e il ted. Lederköpfe, e allude al casco di cuoio di cui sono generalmente protetti) di speciali reparti militari antiterroristici addestrati per interventi e azioni particolarmente difficili e audaci; teste d’uovo (dall’angloamer. eggheads), gli intellettuali e gli esperti chiamati dal presidente degli Stati Uniti d’America a posti di alta responsabilità; t. rasate, calco dell’ingl. skinheads (v. skinhead). ◆ Dim. testina, anche con accezioni partic. (v. testina1), testolina (testa di un bambino, o graziosa, o anche persona di carattere leggero e capriccioso, sventata: che testolina, quella ragazza!), poco com. testicciòla (letter. testicciuòla), spec. di piccoli animali macellati (una testicciola d’agnello); spreg. testùccia; accr. testóna, e anche, con sign. proprî, testóne m. (v.); pegg. testàccia.TAV.</p>

<p><b>tèucro</b> agg. e s. m. [dal lat. Teucer o Teucrus; pl. Teucri, gr. Τευκροί], letter. – Troiano, di Troia, l’antica città dell’Asia anteriore (dal nome del personaggio mitico Teucro); più frequente come sost.: grave ai Teucri Danno sovrasta per voler di Giove (V. Monti).</p>

<p><b>TICAL</b> (o <b>Baht</b>). - Unità monetaria del Siam. Contiene ufficialmente gr. 0,66567 di oro fino. Si divide in 4 salung, 8 fuang e 100 satang. Si chiama anche tical una misura siamese di peso, pari a 1/4 di tamlung, a 1/80 di chang, ossia a kg. 0,015.</p>

<p><b>topazio</b> (pop. topazzo) s. m. [dal lat. tardo topazius, gr. τοπάζιον, di origine orientale incerta, dagli antichi ritenuto der. del nome dell’isola di Τόπαζος, nel Mar Rosso]. – 1. a. Minerale rombico, nesosilicato fluorifero di alluminio, di origine pneumatolitica, che si rinviene in giacimenti alluvionali o, in giacitura primaria, nelle cavità e nei filoni di rocce acide (per es., i graniti), in prismi tozzi dai quali, se limpidi, vengono ricavate gemme pregiate, tagliate di solito a tavola e a gradini. Limpido e incolore se puro (goccia d’acqua, tagliata talora a brillante o come lo smeraldo), il topazio viene colorato in giallo oro (t. brasiliano), giallo zafferano (t. indiano o orientale), giallo verdolino (crisolito di Sassonia) da impurezze di ossido di cromo, e in azzurro verdolino (t. acquamarina), azzurro chiaro (t. siberiano), azzurro (zaffiro del Brasile) da impurezze di ossido di ferro; esistono anche varietà rosa (t. rosa) o, rare, rosse (rubino del Brasile). b. Nel linguaggio corrente vengono spesso indicate col nome di topazio varietà gialle di altri minerali: così, per es., sono talora impropriamente detti t. orientale il corindone giallo e il quarzo citrino (anche falso topazio). c. T. bruciato, gemma di colore roseo più o meno intenso, ottenuta scaldando varietà gialle di topazio alla temperatura di 300-450 °C. 2. Il colore giallo ambrato proprio del topazio orientale, riferito spec. al vino: Col Topazio pigiato in Lamporecchio ... A inghirlandar le tazze or mi apparecchio (Redi). 3. Nome (topazio o colibrì topazio) di una specie di colibrì della Guiana (lat. scient. Topaza pella), che ha la gola di colore giallo topazio.</p>

<p><b>tracotanza</b> s. f. [tratto da oltracotanza]. – L’essere tracotante, arroganza dovuta a eccesso di superbia o presunzione: non sopporto più la sua t.; rispondere, trattare con t.; ha avuto la t. di sostenere che dovevamo stare ai suoi ordini; Questa lor t. non è nova (Dante), dei diavoli che tentano di impedire il passaggio a Dante e Virgilio.</p>

<p><b>tribórdo</b> = s. m. [dal fr. tribord, che è dall’oland. stierboord, propr. «lato (boord) del timone (stier)», da cui una prec. forma fr. (e)stribord e ital. stribordo]. Lato della nave che si trova a destra di chi guarda verso prora; il termine, diffuso attraverso traduzioni dal francese e accolto in romanzi d’avventura, è ignoto al linguaggio della marina italiana, che adopera invece dritta.</p>

<p><b>trincétto</b> s. m. [der. di trinciare]. – 1. Arnese costituito di una lama d’acciaio appuntita a un’estremità, affilata da una sola parte, molto tagliente, più o meno ricurva, usato dai calzolai per tagliare il cuoio. 2. In paletnologia, manufatto litico su scheggia, di forma triangolare, in cui uno dei lati è tagliente, ottenuto con una o più asportazioni di pietra parallele al lato stesso.</p>

<p><b>tripùdio</b> s. m. [dal lat. tripudium, comp. di tri- «tre» e pes pedis «piede»]. – 1. Presso gli antichi Romani, danza sacerdotale ritmica, che veniva forse eseguita battendo tre volte il piede in terra. Per estens., nel linguaggio letter. o poet., danza gioiosa: Poi che ’l t. e l’altra festa grande Sì del cantare e sì del fiammeggiarsi ... Insieme a punto e a voler quetarsi (Dante); l’ombra de’ boschi Sacri al t. di Dïana e al coro (Foscolo). 2. a. Manifestazione di gioia, di esultanza, vivace e rumorosa, o sfrenata: la notizia della vittoria fu accolta con vero t. dai cittadini; i tifosi in t. festeggiarono la vittoria dello scudetto; Lunge il grido e la tempesta De’ tripudi inverecondi (Manzoni). b. fig. Esultanza festosa della natura: il t. della campagna a primavera; intorno era tutto un t. di luci, di colori. E con sign. più astratto, letter. o poet.: il t. dei sensi; a diciotto anni le festose campane di giovinezza squillano nell’anima e vi mandano il t. dell’amore, l’incanto delle speranze (Jovine). 3. Nell’antica divinazione dei Romani, l’auspicio tratto dal modo di mangiare dei polli: era ritenuto ottimo auspicio se i polli si affrettavano al cibo e ne lasciavano cadere per terra, dal becco, alcune briciole.</p>

<p><b>triviale</b> agg. [dal lat. trivialis, der. di trivium «trivio»; le accezioni del n. 2 a sono influenzate da usi analoghi fr., ingl. e ted., e in partic. è un calco dall’ingl. l’uso matematico]. – 1. Da trivio, e quindi plebeo, volgare, sguaiato, di una grossolanità scurrile: modi, maniere, parole, frasi t.; un’espressione t.; un gesto, uno scherzo t.; comportamento, contegno t. (e sostantivato al masch., con valore neutro e collettivo: evitare il triviale; quel film è l’apoteosi del triviale). Riferito a persona che nelle parole e negli atti mostri trivialità: è un uomo t.; che donna triviale! 2. a. Ovvio, banale, dozzinale; anche come s. m.: La molla principale della poesia eroicomica e in genere giocosa consiste nel contrasto fra il solenne e il t. (B. Migliorini). In partic., nel linguaggio della critica letteraria e stilistica, letteratura t. (calco del ted. Trivialliteratur, v. la voce), genere letterario t., di largo consumo, di massa, caratterizzati da scarso impegno tematico e formale: narrativa t., poesia triviale. b. Come sinon. di ovvio, banale è usato anche in matematica e in altre scienze: per es., si parla talvolta di dimostrazione t., ed è detta soluzione t. o soluzione banale di un sistema di equazioni omogenee la soluzione nella quale tutte le incognite hanno valore zero. ◆ Dim. trivialùccio, alquanto triviale; accr. trivialóne e pegg. trivialàccio, entrambi soprattutto come s. m. (f. -a) e riferiti a persona: sei un trivialone!; non posso sopportarla, quella trivialona; è un trivialaccio. ◆ Avv. trivialménte, in modo triviale: parlare, esprimersi, comportarsi trivialmente.</p>

<p><b>Troia</b> (<b>o Ilio; gr. Τροία e ῎Ιλιος o ῎Ιλιον)</b> Antica città, capitale della Troade, situata Categoriea circa 6 km dalla costa occidentale dell’Anatolia settentrionale, presso lo sbocco dei Dardanelli, in un punto strategico all’incrocio dei passaggi dall’Asia all’Europa, all’ingresso del Mar Nero, in una regione di miniere di argento. La leggenda indica come fondatore della città l’eroe Dardano e come costruttori della cinta muraria gli dei Apollo e Posidone. Di padre in figlio la signoria della città passò a Priamo, il cui figlio Paride, con il ratto di Elena, moglie di Menelao re di Sparta, provocò la guerra di T., spedizione di contingenti di tutte le città greche guidati dai loro re, che dopo un assedio di 10 anni distrussero la città. Attorno a questa impresa fiorì un grandissimo ciclo di leggende e molti poemi (ciclo troiano), tra i quali principali quelli di Omero. Pochi degli abitanti di T. si salvarono: tra essi Enea, che navigò verso le spiagge del Lazio. Nel 6° e 5° sec. T. ebbe importanza solo per il santuario di Atena. Fu sotto la dominazione persiana e poi dei Seleucidi e degli Attalidi. Ebbe dai Romani l’autonomia e Augusto fece ricostruire il tempio di Atena e pose le basi della Ilium novum. Nuovi edifici ebbe la città da Claudio e dai suoi successori. Basandosi su alcuni documenti epigrafici venuti alla luce nel 18° sec., che attestavano l’esistenza di un insediamento ellenistico e romano chiamato Ilio, e sulla corrispondenza delle descrizioni geografiche contenute nell’Iliade con la topografia del sito, nel 19° sec. H. Schliemann, con una delle più celebri scoperte della storia dell’archeologia, riconobbe sulla piccola altura di Hısarlık, alla confluenza dello Scamandro con il Simoenta, il luogo della T. preistorica e quindi di quella omerica. Gli scavi, che ebbero inizio nel 1871, hanno messo in luce i resti dell’abitato dal 3200 a.C. fino al 400 d.C. circa, distinguendo le suddivisioni dei vari strati; hanno così dimostrato un’ininterrotta urbanizzazione del sito dalla fine del Neolitico/inizio età del Bronzo al tramonto dell’epoca romana. Dagli scavi T. appare essere stata un centro di alto livello di civiltà e prosperità: ne è prova, fra gli altri, il ritrovamento del cosiddetto tesoro di Priamo, gioielli, armi e suppellettili di raffinatissima fattura che Schliemann chiamò così identificando erroneamente lo strato archeologico in cui il tesoro fu rinvenuto con quello, a esso posteriore di circa 1000 anni, corrispondente alla T. omerica. Questa è stata identificata nei resti archeologici pertinenti allo strato VII, datati alla prima metà del 13° sec. a.C. (datazione in accordo con l’espansione dei regni micenei) e connotati da evidenti segni di saccheggio e incendio. Le acquisizioni più recenti e significative riguardano la progressiva estensione del circuito murario; il ritrovamento di reperti dell’8°-6° sec. a.C.;
 il rinvenimento di tombe databili al 14° sec. d.C., che costituiscono le prime testimonianze riferibili all’età bizantina.</p>

<p><b>trompe-l’oeil</b> = ‹trõp l ö′öi› locuz. m., fr. (propr. «inganna l’occhio»), invar. Genere di pittura volto a rappresentare la realtà materiale in modo tale da suscitare l’illusione della tridimensionalità e, quindi, della consistenza delle immagini rappresentate: trova il suo specifico campo nella natura morta (quando si vogliano fingere armadî o custodie aperte nella parete, mostrando con cura meticolosa anche il loro contenuto) ma si estende agli artifici prospettici con cui pittori e architetti amplificano illusoriamente lo spazio interno di un ambiente; se ne hanno esempî nell’arte romana, nel Rinascimento, nell’arte barocca e, in qualche misura, nell’arte contemporanea, per es. nell’iperrealismo. Per estens., l’opera eseguita con tale tecnica: la parete è stata affrescata con un trompe-l’oeil. <br> Trompe-l'œil is an art technique that uses realistic imagery to create the optical illusion that the depicted objects exist in three dimensions</p>

<p><b>troposfera</b> (dal greco:τροπος, modo, mutazione, cambiamento-proprio perchè al suo interno si trovano tutti quei moti d'aria che rimescolano l'atmosfera stessa e che caratterizzano il mutevole tempo atmosfoerico) è la fascia sferoidale aeriforme dell'atmosfera che si trova a diretto contatto con la superficie terrestre, di spessore variabile a seconda della latitudine: ai poli è spessa solamente 8 km mentre raggiunge i 16-20 km all'equatore.</p>

<p><b>trucidare</b> v. tr. [dal lat. trucīdare] (io trùcido, ant. trucìdo, ecc.). - [uccidere barbaramente] ≈ (fam.) fare a pezzi, fare scempio (di), macellare, massacrare, scannare, (non com.) scempiare, [più persone] sterminare. ↓ ammazzare, assassinare. [⍈ UCCIDERE]</p>

<p><b>Turno</b> (lat. Turnus) Eroe della leggenda etrusco-romana; re dei Rutuli di Ardea, figlio di Dauno e della ninfa Venilia, fratello di Giuturna. Secondo una versione della leggenda T., promesso sposo di Lavinia e alleato di re Latino contro Enea, dopo la morte di Latino in battaglia, fugge a Cere presso il re Mezenzio, con il quale torna a combattere contro Enea e viene ucciso. Virgilio nell’Eneide ne fa l’antagonista dell’eroe troiano per le nozze di Lavinia e il possesso dell’Italia e chiude il poema con la sua morte.</p>

<p><b>xilografia</b> si intende l'incisione di immagini e a volte di brevi testi su tavolette di legno ETIM. (dal greco ξύλον, "legno" e γράφω "scrivo"; a volte italianizzato in silografia)</p>

<p><b>yak</b> = voce tibetana, in it s.m. inv - Grosso ruminante bovide degli Artiodattili, dal pelame lungo, folto e ondulato, di colore scuro, con lunghe corna, allevato quasi esclusicamente sugli altopiani del Tibet. ETIM voce tibetana entrata nell'uso it. attrav. l'ingl. a. 1891</p>

<img src="img/yak.png" alt="yak"/>

<p><b>ufo</b><sup>1</sup> (ant. ufa) [etimo ignoto: quelli proposti sono tutti più o meno fantasiosi e mal sostenibili]. – Nella locuz. avv. a ufo, senza pagare, a spese altrui: mangiare, vivere a ufo, sulle spalle degli altri; per non mangiare il pane a u., avevan voluto essere impiegate ne’ servizi (Manzoni); la voglia di campar a ufa senza lavorare (D’Azeglio). L’espressione mangia a ufo è usata spesso come locuz. sostantivata: è un o una mangia a ufo, sono dei mangia a ufo (anche in grafia unita, mangiaufo).</p>

<p><b>ùggia</b> s. f. [prob. lat. *ūdia «umidità, frescura», der. di udus «umido»] (pl. -ge). – 1. non com. Ombra, mancanza di luce e di sole nociva alla vegetazione: sediamoci là dove fanno u. quei rami; piante che crescono anche all’uggia. 2. fig. Noia, tedio, sensazione di fastidio e di irrequietezza: questo tempo fa venir l’u., mette l’u. addosso; il genitore smaltiva l’u. al caffè (Verga); venire in u., a noia: il finto, il falso, mi veniva ogni giorno più in u. (D’Azeglio); fastidio, molestia: questo continuo rumore mi dà u.; prendere, avere in u. qualcuno, prendere, avere antipatia per lui, avversarlo; essere in u. a qualcuno, essergli antipatico. ◆ Dim. uggerèlla (o uggiarèlla), uggiolina, insistente sensazione fisica di molestia; com. spec. la locuz. scherz. sentire una certa uggiolina allo stomaco, avere un po’ di fame: Pinocchio ... sentì un’uggiolina allo stomaco, che somigliava moltissimo all’appetito (Collodi).</p>

<p><b>ukulele</b> = Strumento musicale tradizionale delle isole Hawaii, diffuso sia come solista sia nei complessi di più strumenti: è una specie di chitarra con manico piuttosto lungo, con quattro corde di acciaio di accordatura varia, pizzicate con un plettro, dalla caratteristica sonorità lievemente nasale, dolce e malinconica. Verso il 1920 divenne popolare anche negli Stati Uniti, introdotto nei complessi di musica jazz.</p>

<img src="img/ukulele.png" alt="ujulele"/>

<p><b>ulna</b> s. f. [dal lat. ulna, e questo dal gr. ὠλένη «cubito, braccio»]. – Nell’anatomia dei vertebrati, osso lungo pari, detto anche cubito, di forma prismatico-triangolare, che insieme con il radio costituisce lo scheletro dell’avambraccio; si articola da una parte con l’omero e dall’altra con il radio e con il carpo.</p>

<img src="img/ulna.png" alt="ulna"/>

<p><b>uretère</b> s. m. [dal gr. οὐρητήρ -ῆρος, der. di οὐρέω «orinare»]. – Nell’anatomia dei vertebrati, condotto muscolo-membranoso, pari e simmetrico, accollato alla parete posteriore dell’addome e del bacino, lungo nell’uomo dai 25 cm ai 30 cm, di calibro non uniforme, che unisce la pelvi renale con la vescica, alla quale convoglia l’urina.</p>

<p><b>urètra</b> (o ùretra) s. f. [dal lat. tardo urēthra, gr. οὐ-ρήϑρα, der. di οὐρέω «orinare»]. – In anatomia, canale che collega la vescica urinaria con l’esterno e che costituisce l’ultima parte delle vie urinarie; nell’uomo ha una lunghezza notevolmente superiore che nella donna (rispettivam. 16 cm e 4 cm circa), e oltre che al passaggio dell’urina serve anche a quello del liquido seminale, onde il nome di canale urogenitale con cui talvolta è indicato.</p>

<p><b>vaticìnio</b> s. m. [dal lat. vaticinium (per la formazione, v. vaticinare)], letter. Predizione di avvenimenti futuri, per ispirazione divina o come preannuncio (anche soltanto sotto forma di desiderio) di quanto in futuro avverrà: il re Latino stesso Al v. del suo padre intento Cento pecore ancide (Caro); il suo v. si è avverato.</p>

<p><b>vèltro</b> s. m. [dal fr. e provenz. ant. veltre, che è il lat. gallico vertrăgus]. – Nome, dell’uso letter., con cui già nell’antichità venivano indicati cani da inseguimento e da presa, che univano la velocità alla forza, simili agli attuali levrieri (e come sinon. di levriere è infatti usato a volte ancora oggi): era la selva piena Di nere cagne, bramose e correnti Come veltri ch’uscisser di catena (Dante); de’ v. perpetuo l’ululato Tutta l’isola udia (Foscolo); E lo sbandarsi, e il rapido Redir dei v. ansanti (Manzoni); Ma i suoi v. ebber timore E si misero a guair (Carducci); raro il femm.: mi pareva che ... uscisse non so di che parte una veltra nera come carbone (Boccaccio). Profezia del v., la predizione che Dante fa nel c. I dell’Inferno (vv. 101-111), dove, dopo avere parlato della lupa che gli ha impedito il cammino, annuncia la venuta di un Veltro, «che la farà morir con doglia». La questione dell’identificazione del Veltro è una delle più dibattute fra i commentatori di Dante, che hanno creduto di vedere adombrato in esso chi un personaggio storico (un papa, un imperatore, un condottiero), chi Dante stesso, chi Gesù Cristo o lo Spirito Santo; certo è che Dante profetizza, o più esattamente invoca, un’azione di riforma promossa da Dio, atta a distruggere la cupidigia e l’avarizia, simboleggiate dalla lupa, a ricondurre la Chiesa alla purezza della sua missione, e a ristabilire l’ordine e la giustizia nel mondo.</p>

<p><b>veniale</b> agg. [dal lat. tardo venialis, der. di venia (v. la voce prec.)]. – Meritevole di venia, di perdono, riferito a mancanza e colpa, in quanto ritenuta non grave: è una colpa v., una bugia veniale. Si usa ormai quasi esclusivam., anche nella lingua corrente, nell’espressione della teologia morale cattolica peccato v., trasgressione di una legge d’importanza secondaria, che costituisce pur sempre un’offesa a Dio, ma, a differenza del peccato mortale, cui si contrappone, non priva l’anima della grazia ed è punito con una pena temporanea. ◆ Avv. venialménte, in modo veniale, non grave: peccare venialmente.</p>

<p><b>ventilabro</b> s. m. [dal lat. ventilabrum, der. di ventilare (v. ventilare)]. 1. Strumento agricolo (già noto a Omero col nome di πτύον),  consistente in una pala di legno con cui si ventilava il grano sull’aia, allo scopo di separarlo dalla pula: il grano lanciato dal pieno Ventilabro nell’aria si spande (Manzoni). 2. Congegno dell’organo che, comandato dal tasto, apre l’aria a un canale sul quale sono collocate tutte le canne che suonano per la pressione esercitata su un tasto solo.  Il ventilabro, potendo dare o chiudere il transito all’aria destinata alle canne, ha lo scopo di correggere ogni eventuale eccedenza d’aria.</p>
 
 <p><b>venustà</b> s. f. [dal lat. venustas -atis, der. di venustus «venusto»], letter. – Perfezione di bellezza (particolarm. femminile), non solo nella ideale regolarità delle forme e dei lineamenti ma anche nella grazia e nella leggiadria dei movimenti: la v. di Giunone; più genericam., bellezza, grazia: v. di forme, v. di stile; troviamo più v. e più vaghezza in cotanta varietà di metri e di accenti (Bettinelli).</p>

<p><b>verecóndo</b> agg. [dal lat. verecundus, der. di vereri «tenere, avere riguardo»]. – Che prova verecondia, di persona che è per natura pudica e modesta: essere, mostrarsi v.; vereconda La terza ancella ricompone il peplo Su le membra divine (Foscolo). Per estens., che esprime e denota verecondia: un gesto, uno sguardo v.; un v. sorriso; parole v.; nell’uso poet., fig., così lieve che pare quasi esprimere riservatezza e pudore: Placida notte, e v. raggio Della cadente luna (Leopardi); anche timido, modesto, senza riferimento a pudore: la vereconda Fama del vostro vate appo i futuri Possa, volendo i numi, Tanto durar quanto la vostra duri (Leopardi). ◆ Avv. verecondaménte, con verecondia, in modo verecondo: sorridere verecondamente.</p>

<p><b>vermentino</b> = s.m. inv. Uva bianca prodotto da alcuni vitigni della Liguria, della Toscana e della Sardegna; il vitigno stesso e il vino bianco secco, dal sapore delicato, che se ne ricava - ETIM genov. vermentin di etim. sconosciuta. a. 1907</p>

<p><b>vermiglio</b> /ver'miʎo/ [dal provenz. vermelh; lat. vermicŭlus, dim. di vermis "verme"; nel lat. tardo il vocabolo indicava la cocciniglia e il colore che se ne ricava]. - ■ agg. [di colore rosso vivo] ≈ carminio, cremisi, scarlatto. ↓ rosso. ‖ purpureo, (lett.) puniceo. ■ s. m. [colore vermiglio] ≈ carminio, cinabro, cocciniglia, cremisi, scarlatto. ↓ rosso. ‖ porpora.</p>

<p><b>vernàcolo</b> s. m. e agg. [dal lat. vernacŭlus, agg., «domestico, familiare», der. di verna (v.)]. – 1. s. m. Parlata caratteristica di un centro o di una zona limitata. Si contrappone a lingua ed è distinto da dialetto, rispetto al quale è più popolare e locale (un po’ come in francese patois si contrappone a langue e si differenzia da dialecte), ed è usato più spesso, per ragioni storiche, con riferimento alla situazione toscana o dell’Italia centrale: i v. toscani, umbri, laziali; il teatro in v. fiorentino; una ninna nanna in v. senese; «noi si va» per «noi andiamo» è un uso tipico del v. toscano; letteratura, narrativa, commedie, e parlare, recitare, scrivere in vernacolo; un linguaggio mescuglio di tutti i v., lardellato di qualche grecismo (C. Gozzi). 2. agg. a. ant. Nativo, paesano: modi v., una spontaneità vernacola. b. Proprio del vernacolo, dei vernacoli: espressioni, forme, parole v.; modi di dire v.; in vernacolo: la letteratura v. fiorentina; teatro v., narrativa vernacola.</p>

<p><b>vèrro</b><sup>1</sup> (ant. vèrre) s. m. [lat. vĕrres]. – Il maschio della specie suina adibito alla riproduzione, cioè il maiale maschio non castrato.</p>

<p><b>vèrro</b><sup>2</sup> s. m. [per traslato dalla voce prec.]. – In botanica, nome region. del fungo Boletus satanas (più noto come porcino malefico).</p>

<p><b>vestale</b> [ve-stà-le] s.f. (pl. -li) [dal lat. Vestalis, der. del nome della dea Vesta] = 1 ST Nell'antica Roma, ciascuna delle sacerdotesse vergini consacrate al culto della dea Vesta, che avevano il compito di mantenere perennemente acceso il fuoco sacro della città e del popolo 2 fig. Donna di costumi rigidi e di intransigenti principi morali || iron. Chi si fa alfiere e custode di un ideale che propugna e difende con dedizione e con una certa intransigenza: una v. dell'ecologia.</p>

<p><b>vestìbolo</b> (ant. vestìbulo) s. m. [dal lat. vestibŭlum, voce di formazione oscura]. – 1. Nell’antichità, spazio libero che precede una sala, il portico o pronao che precede il tempio in antis, lo spazio riservato davanti alle tombe. Più particolarm., nell’antica casa romana, ambiente di introduzione, intermediario fra l’interno e l’esterno, che precede il cavedio mentre questo precede l’atrio; nella casa greca e romana d’età ellenistica, pur mantenendo la sua funzione, il vestibolo passa dalla forma a corridoio a quella a portico; durante l’impero assume talora aspetto di particolare imponenza come nel Palazzo dei Flavî sul Palatino dove è a porticato, nella villa Adriana a Tivoli e nel Palazzo di Diocleziano a Spalato dove assume forma rotonda coperta da cupola. Il vestibolo, come ambiente di disimpegno e di ingresso dalla strada, è presente anche nell’architettura medievale e assume splendore durante il Rinascimento. Nel palazzo italiano del tardo Cinquecento e del Seicento, il vestibolo prende talora sviluppo tale da corrispondere a due piani, come in alcuni palazzi genovesi: è da questa forma che si svilupperà più tardi la tipica hall inglese. Dall’Ottocento il vestibolo assume nuova importanza e varie funzioni nei grandi edifici pubblici; così nelle banche, nei musei, nei palazzi di giustizia, nelle biblioteche, nei parlamenti, nei teatri, nelle stazioni ferroviarie. 2. Nei caseifici industriali, locale nel quale si effettuano il ricevimento e la pesatura del latte. 3. In anatomia, termine usato a indicare una cavità, uno spazio o passaggio ad altra cavità; così, per es., in anatomia umana è una parte del labirinto dell’orecchio e propriamente la cavità compresa tra la cassa del timpano, la coclea e i canali semicircolari; in anatomia comparata è il seno urogenitale, cioè la porzione terminale del tratto genitale dei mammiferi e, in questi stessi vertebrati, quello spazio della laringe che precede le corde vocali; negli gnatostomi anche quella regione della cavità orale interposta tra le labbra e i denti. Per il cosiddetto acquedotto del v., v. acquedotto, n. 3. 4. In botanica, v. stomatico, la parte superiore, dilatata, del dotto stomatico (v. dótto, n. 3).</p>

<p><b>vìmine</b> s m. [lat. vīmen -mĭnis, der. di viēre «annodare, intrecciare»]. – Ramo flessibile di alcune specie di salici (Salix alba, S. triandra, S. purpurea, ecc.), decorticato dopo una lunga macerazione in acqua corrente, adoperato per lavori d’intreccio. Il termine si usa per lo più al plur.: un cestello, un paniere, una stuoia di vimini; una culla, una sedia di vimini.</p>

<p><b>volitivo</b> agg. [dal lat. mediev. <i>volitivus</i>, der. dal tema vol- delle forme volo, volui di velle «volere»]. – 1. Che è dotato di grande forza di volontà: un uomo v., e, come sost., persona che ha una volontà decisa: è un v., una volitiva. Anche di gesti e atteggiamenti che manifestano tale volontà: sguardo v., espressione volitiva. 2. In filosofia, proprio della volontà, fondato sulla volontà: atto v., forza volitiva. 3. In linguistica, che esprime una volontà: forme v. del verbo; congiuntivo volitivo.</p>

<p><b>zerbinòtto</b> s. m. [accr. di zerbino2]. – Lo stesso, ma molto più com., che zerbino, sempre con intonazione iron. o spreg.: è uno z., non vedi come veste?; anziano com’è, vuol fare ancora lo z.!; ad esse non gliene importa di me, perché ci hanno i z. che passeggiano sotto le finestre, colle scarpe inverniciate (Verga). Anche, raram., come femm.: e chi se la sposa, quella zerbinotta?</p>

<section aria-label="End">
<a href="determinative.html">&#171; Determinative Pronouns</a>
<a href="index.html">Index</a>
<a href="indefinite.html">Indefinite Pronouns and Adjectives &#187;</a>
</section>

</div>

</body>
</html>
